༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG18275
ImageGroup:
11KG18304
LCCN:
n/a
ISBN:
In/a
Title:
གསུང་རྩོམ་ཕྱོགས་བསྒྲིགས་མུ་ཏིག་དོ་ཤལ།
Author:
gsung rtsom phyogs bsgrigs mu tig do shal/
བསྟན་པ་བསྟན་འཛིན་
bstan
pa
bstan 'dzin
n/a
Descriptor:
Original Publication:
gangs can khyad nor dpe tshogs/;244
Place:
Iha sal
Publisher:
ser gtsug nang bstan die roying 'tshol bsdu phyogs sgrig khang !
Date:
2009
Volume:
1
1
Total Volumes:
TBRC Pages:
12
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 8/2014



༄༅། །གསུང་རྩོམ་ཕྱོགས་བསྒྲིགས་མུ་ཏིག་
དོ་ཤལ་ཞེས་བྱ་བ་ལས་དེབ་དང་
པོ་བཞུགས་སོ། །
འབྲས་སྤུངས་ཁྲི་པ། སྒོ་མང་མཁན་ཟུར་བསྟན་པ་བསྟན་འཛིན།
ད་ནན། RY1.sg
སེར་གཙུག་ནང་བསྟན་དཔེ་རྨི་
བསྡུ་ཕྱོགས་སྒྲིག་ཁང་།



{{T
S$14< { }
{{ A$ 334
ཚོགས། ཀློག་
USNESS
MOUSNESS
9} {{{
NOUSUSSS
SSS
<t{3}) ༥.
༄༅། །གསུང་རྩོམ་ཕྱོགས་བསྒྲིགས་མུ་ཏིག་
དོ་ཤལ་ཞེས་བྱ་བ་ལས་དེབ་དང་
པོ་བཞུགས་སོ། །
pesca
ASSS
25}ཉར {{{
OUSNS
{
911
PESCI
RECIOUSNss-
tgད་ན༨ tyཔོ་60
PESCIOUSNE
SSSS SICK
{3 {%9 113
འབྲས་
བྲས་སྤུངས་ཁྲི་
པ། ཟླ་ ༧
PRECIOUSNESS
ཁྱད་ནོར་དཔེ་ཚོགས།
{6) J} ། PRECIOUSNESS
Wb oldal
s
བྱ།{ན { } { ༩༨༡ ༤༣ བྱད་ནོར། RTSW8 /
ཁྱ༣༣ ཞེ༨ [ ༣ པེ ་ ཚོད mts 1 PRECIOUS
PRECIOUSNESS
དནོར་དཔེ་ཚོགས། ཀྱངc7/2977@ཁ༦ ཁྱད དུ 3ར 13 JAཚོག།
SCIOUSNESS
SNESS
ཁྱད༣༨(yཔོ་དོ mu།
93{4 《 (3334
8E
ཁྱད་ ༨ དཔེidཏོགས། རྒྱལ་
PRSIOUSNESS
ཁྱད་ནོར་དཔེ་ཚོགས། ཀྱ=gg༡
ཁྱད་ནོར་དཔེ་ཚོགས། རྒྱལ་པ
po juic aut PRECIOUSNS
ན {3 16:{ ཀྱང>>ess ཁྱད་ནོར་དཔེ་ཚོགས། ད་
E210USNSSS ཁྱད་ནོར་དཔེ་ཚོགས། PRECI
CNSSS
TOUSNESS 9148 { y，
ཁྱད་ ར་དཔེ་ཚོགས། རྒྱལ་
ཁྱད་ནོར་དཔེ
JOUSNESS
ness
བ་མ་ནོར་བ་ཚོགས་
9 ༣ { } ཛ {{{26་ཕྲེང་ཉིས་བ་
ཀྱ//p>
ཁྱད་ ཉེར་དཔེ་ཚོགས།
கலை
195s
༧༣དm4f
USNESS
0900 SHESS
ཀ༣5531



ಗದಗ,2ನಿದ್ದೆ ಸರಳ ಸ್ಥಳವಳಿ ಆಂಜನದ ವೇಳೆ
ಜನ ದಲ್ಲಿ 2 ಸದನ ಸುಪುರ್ತ...ರ್ಪ.ದಲ್ಲಿ
ನಾt 142 542 542 21,ು.



གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་ སུ་ སད་ མི་ བདུན་ གྱིས་ཐོག་དྲངས་རབ་བྱུང་ གི་ སྡེ་དང༌། སྒྲ་བསྒྱུར་ སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་
། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་



དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང་། ། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང༌། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་
ས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་
2



བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་
ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་
ཐབས་ཞུ་མུས་སུ་ཡོད་པ་དང༌།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་ སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང༌། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང༌། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་ག
ན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་ ༢༠༠༩ལོའི་ཟླ་བ་༦པའི་ཚེས་༧ལ།



གསུང་རྩོམ་ཕྱོགས་བསྒྲིགས།
I
དཀར་ཆག།
ས
༡
༡༢
བབས་ ༡༣
ཨང་།།
དཀར་ཆག།
ཤོག་གྲངས།
︽
ཆིསྟེར་
ཀ༽ ལྕང་སྐྱའི་ལྟ་མགུར།
ཁ༽ ལྟ་བའི་ཉམས་མགུར་ཐུན་མོང་མ་ཡིན་པ་ཨ་མ་ངོ་ཤེས་ཀྱི་བསྡུས་
དོན་གནད་ཀྱི་དྲང་ཐིག།།
བར་
ག༽ ལྟ་བའི་ཉམས་མགུར་ཐུན་མོང་མ་ཡིན་པ་ཨ་མ་ངོ་ཤེས་ཀྱི་
རྣམབཤད་གྲུབ་བཞིའི་སྙིང་ནོར།
༡༽ རྣམ་བཤད་དངོས་ཀྱི་མཆོད་བརྗོད་དང་རྩོམ་པ་དམ་བཅའ།
༢༽ གཞན་སྡེའི་བདག་འདོད་ཚུལ།
༣༽ རང་སྡེ་གྲུབ་མཐའ་སྨྲ་བའི་བདག་མེད་པའི་ལྟ་བའི་རྣམ་བཞག་ ༡༨
༤༽ བོད་ཀྱི་ཆོས་བརྒྱུད་ཆེན་པོ་བཞི་ཡི་ལྟ་བའི་རྣམ་བཞག།
༥༽ ས་བཅད་བསྡུས་དོན་ལྟར་གྱི་གཞུང་དོན་དངོས་རྒྱས་པར་
བཤད་པ།་་
༦༽ འདི་ཉིད་རྩ་ཚིག་དང་མདོ་རྒྱུད་གང་དུ་གནས་པ་འདི་བསྡུས་དོན་
བཅས་ཀྱི་དོགས་དཔྱོད།།
༧༽ གཞུང་འདི་ཉིད་ལ་ཟུར་ཟའི་དོགས་སེལ་དང་གཞུང་དོན་གཞན་དུ་
བཀྲལ་བའི་འགྲེལ་བྱེད་བྱུང་བ། །
༥༧
༢༣༧
༢༤༢



དཀར་ཆག།
I
༣༤༥
༢༤༩
གསུང་རྩོམ་ཕྱོགས་བསྒྲིགས།
༨༽ འཕགས་ཡུལ་གྱི་གྲུབ་མཐའ་སྨྲ་བ་བཞི་ཡིས་མཐའ་གཉིས་སྤོང་
ཚུལ།
༩༽ ས་སྐྱ་པའི་རྗེས་འབྲངས་འགས་ཇི་ལྟར་བཤད་པ།་
༡༠༽ རྙིང་མ་པའི་རྗེས་འབྲངས་དགོངས་ཕྱོགས་གཅིག་མིན།
༡༡༽ བཀའ་བརྒྱུད་པའི་རྗེས་འབྲངས་ཕལ་ཆེའི་དགོངས་ཕྱོགས།
༡༢༽ དགེ་ལུགས་པའི་རྗེས་འབྲངས་རྣམས་དགོངས་ཕྱོགས་གཅིག་
མིན།
༡༣༽ བོད་ཀྱི་གྲུབ་བཞིའི་བཞེད་པ་རྣམས་གསུང་རབ་དང་དབུ་མའི་གྲུབ་
༢༥ ༦
༢༦༣
༢༦༧
མཐར་གནས་པ།
༢༧༡
༢༧༢
༢༧༥
{་
༡༤༽ དེ་དག་གི་རྗེས་འཇུག་རློམས་པ་རྣམས་ཀྱི་བཤད་ཚུལ་སྣ་
ཚོགས་པ།
༡༥༽ བརྗོད་བྲལ་བཞེད་པར་ཧྭ་ཤང་དང་མི་མཚུངས་པའི་ལན་དོན་
མཐུན་བྱུང་མིན།
༡༦༽ ཇོ་ནང་ཕྱོགས་ལ་མཁས་པ་རྣམས་ཀྱིས་ཇི་
རེ་ལྟར་བཀག་པ། ་་་་
༡༧༽ བོད་ཀྱི་གྲུབ་བཞིའི་བཞེད་པ་རྣམས་ཕན་ཚུན་ཐུགས་རྩེ་གཅིག་
མིན།
༡༨༽ མཇུག་བསྡུ་དང་སྨོན་ཚིག་སྦྱར་བྱང་བཅས་། 2 1:|: ་
བས ༢༧༩
༣༨༣
༢༨༤



III
དཀར་ཆག།
༣༩༠
༡༡༡
གསུང་རྩོམ་ཕྱོགས་བསྒྲིགས།
ང༽ ལྟ་བའི་ཉམས་མགུར་ལམ་བཟང་གསལ་བའི་སྒྲོན་མེའི་བསྡུས་
དོན་ཡང་གསལ་སྒྲོན་མེ།
ཅ༽ རིམ་ལྔ་གསལ་སྒྲོན་གྱི་དྲིས་ལན་མཉན་པར་འོས་པའི་
སྒྲ་དབྱངས། །
ཆ༽ དཔལ་རྡོ་རྗེ་འཇིགས་བྱེད་ཀྱི་དག་སྦྱོར་སྙིང་གི་ཐིག་ལེ།།
ཇ༽ དཔལ་ལྡན་དམག་ཟོར་རྒྱལ་མོའི་བསྙེན་པ་ཇི་ལྟར་བྱ་ཚུལ་འཁྲུལ་
མེད་ཟིན་ཐོ། །
ཉ༽ སོ་ཐར་འགྲེལ་ཆེན་བམ་པོ་ལྔ་བཅུ་པའི་རྩ་བའི་བསྡུས་དོན་མ་ཅོས་
ཟུར་དུ་བཀོལ་བ།
མས་
༣༥༤
༣༦༣
༣༨༩
གན་



༡༠ ལ་ བ
པ་བརྗོད་པལ་
ར་བ་དང་ང་



ལྟ་མགུར།
1
༄༅། །ལྟ་བའི་ཉམས་མགུར་ཨ་མ་ངོ་ཤེས་ཀྱི་བརྫུན་
ཚིག་བྲག་ཅའི་སྒྲ་དབྱངས་ཞེས་བྱ་བ་
བཞུགས་སོ། །
༄༅། །ཟབ་མོ་རྟེན་འབྱུང་གི་དེ་ཉིད་ངོ་མཚར། །ཇི་བཞིན་རྗེན་པ་རུ་
སྟོན་པའི་བླ་མ། །བཀའ་དྲིན་འཁོར་མེད་དེ་སྙིང་དབུས་བཞུགས་ཤིག །གང་
དྲན་ཐོལ་བྱུང་གི་ཚིག་གསུམ་སྨྲའོ། །ཨ་མ་རྒན་མོ་དེ་ཡུན་རིང་སྟོར་
བའི། །བུ་ཆུང་སྨྱོན་པ་ང་ཇི་ཞིག་ལྟར་ཏེ། །ཨ་མ་དྲིན་ཅན་དང་ལྷན་
ཅིག་འདུག་པ། །ངོ་མ་ཤེས་པ་དེ་ཤེས་ལ་ཁད་སྣང་ངོ་། །ཇོ་ཇོ་རྟེན་
འབྱུང་དེས་ལྐོག་ཏུ་བསྙད་པས། །ཡིན་ཡིན་མིན་མིན་དེ་ཨེ་ཡིན་སྙམ་
མོ༑ ༑གཟུང་འཛིན་སྣ་ཚོགས་འདི་ཨ་མའི་འཛུམ་བག །སྐྱེ་འཆི་
འཕོ་འགྱུར་འདི་ཨ་མའི་བརྫུན་ཚིག །བསླུ་མེད་ཨ་མ་ཡིས་ཁོ་བོ་བསླུས་
སོ༑ ༑ཇོ་ཇོ་རྟེན་འབྱུང་དེས་སྐྱོབ་པར་རེའོ། །རྣམ་པ་གཅིག་ཏུ་ན་
ཨ་མ་རྒན་མོ། །ཁོ་ནའི་དྲིན་གྱིས་ནི་གྲོལ་བར་རེ་སྟེ། །གཟུང་འཛིན་
འདི་ཉིད་ཀོ་འདི་ལྟར་ཡིན་ན། །དུས་གསུམ་རྒྱལ་བས་ཀྱང་སྐྱོབ་ཐབས་
མི་འདུག །འགྱུར་བ་སྣ་ཚོགས་འདི་འགྱུར་མེད་ཨ་མའི། །རྣམ་འགྱུར་
ཡིན་པས་ན་གྲོལ་རྒྱུར་འདུག་གོ །ཅིར་ཡང་མ་གྲུབ་པའི་བརྗོད་མེད་



2
ལྟ་མགུར།
ཨ་མ། །ཅིར་ཡང་བསྡུ་བ་ཡི་ཕར་བརྟེན་ཚུར་བརྟེན། །འདི་ཀ་ཙམ་
ཞིག་ལ་གོ་རྒྱུ་འདུག་གོ །ཕ་རྒན་བཙལ་བས་ནི་མ་རྙེད་པ་དེ། །མ་
རྒན་རྙེད་པ་ཁོ་ཡིན་པར་འདུག་པས། །ཨ་མའི་པང་ནས་ནི་ཕ་རྒན་
རྙེད་པས། །ཕ་མ་དྲིན་ཅན་གྱི་བུ་ང་སྐྱོབ་སྐད། །གཅིག་མིན་གཞན་
མིན་གྱི་ཨ་མའི་བཞིན་རས། །ཇོ་ཇོ་རྟེན་འབྱུང་གི་མེ་ལོང་ནང་ན།།
ཟིན་པ་མེད་ཚུལ་གྱི་ཡོད་ཡོད་འདྲ་སྟེ། །སྨྱོན་པ་ང་འདྲས་ནི་རྟོག་དཔྱོད་
མ་ཞུགས། །ཀླུ་སྒྲུབ་ཟླ་གྲགས་ཀྱི་ཞལ་ཆེམས་རླུང་བསྐུར།། འཇམ་
དཔལ་སྙིང་པོ་ཡིས་བྱ་ཞིག་བཏང་བས། །ཐག་རིང་འཚོལ་བ་ཡི་དཀའ་
ལས་བཤོལ་ནས། །ལྷན་ཅིག་གནས་པ་ཡི་མ་རྒན་མཐོང་རེ། །ད་
ལྟ་རང་རེ་ཡི་བློ་གསལ་འགའ་ཞིག །ཚུགས་ཐུབ་བདེན་གྲུབ་སོགས་
བརྡ་ལ་ཞེན་པས། །སྣང་བ་ལིང་ལིང་དེ་རང་སོར་བཞག་ནས། །དགག་
རྒྱུ་རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ཨ་མ་ཡི་བཞིན་རས་
དེ་ན། །ལང་ལང་ལིང་ལིང་དེ་ཡོད་སྐད་མི་འདུག །གནད་འགག་
མ་ཕིགས་པའི་བཤད་བཤད་མང་ན། །ཨ་མ་རྒན་མོ་དེ་བྲོས་དོགས་
འདུག་གོ །ཡོད་ཞིག་ཡོད་མོད་ཀྱང་ད་ལྟའི་འདི་འདྲའི། །རོང་རོང་
འགལ་འདུ་ཅན་ཡིན་ཚོད་མི་སྣང་། །ཕ་མ་མཛའ་གཅུགས་ཀྱིས་འབྲལ་
མེད་བག་ཕེབས། །འཇམ་འཇམ་སྐྱིད་སྐྱིད་ཅིག་ཡིན་པར་སྣང་ངོ་།།



3
ལྟ་མགུར།
བྱེ་མདོ་རྣམ་རིག་དང་ཤར་གསུམ་མཁན་པོས། །ཨ་མ་གླང་ཆེན་གྱི་
ཐལ་ཀར་གཟུགས་ལ། །བེམ་པོ་འཛུམ་རིས་ཀྱི་རྒྱ་སྟག་ཁྲ་བོ། །འཛིན་
པ་ཀླད་མེད་ཀྱི་སྤྲེའུ་སྨྱོན་པ། །གཉིས་མེད་ཚུགས་ཐུབ་ཀྱི་དོམ་བུ་ངར་
མའི། །ཐ་སྙད་སྣ་ཚོགས་ཤིག་འདོགས་པར་བྱེད་ཀྱང་། །ཨ་མ་རྒན་
མོ་དེ་སྟོར་ནས་འདུག་གོ །ས་རྙིང་ཀར་འབྲུག་གི་མཁས་གྲུབ་མང་པོས།།
གསལ་སྟོང་འཛིན་མེད་ཀྱི་རང་གི་རིག་པ། །ཀ་དག་ལྷུན་གྲུབ་ཀྱི་ཀུན་
བཟང་རང་ཞལ། །མ་བཅོས་ལྷན་སྐྱེས་ཀྱི་ཕྱག་རྒྱ་ཆེན་པོ། །ཡོད་
མིན་མེད་མིན་གྱི་ཁས་བླངས་བྲལ་སོགས། །སྣ་ཚོགས་ཐ་སྙད་ཀྱི་ཞལ་
ཕོ་སྒྲོགས་ཀྱང་། །གཤིས་ལུགས་ཐིག་པོ་ཞིག་ཡིན་ན་ལེགས་ཏེ། །མཛུབ་
མོ་འཛུག་ས་དེ་ཅི་ཞིག་ཡིན་ཨང་། །ཕྱི་དོན་མ་བཤིག་པས་བློ་འཚུབ་
མི་དགོས། །དོན་སྨྲ་སྡེ་གཉིས་རྣམས་དགྱེས་དགྱེས་མཛོད་ཅིག །རང་
རིག་མ་ཡིན་ཀྱང་ཚད་གཞལ་འཐད་པས། །རྣམ་རིག་སྨྲ་བ་ཀུན་དགྱེས་
དགྱེས་མཛོད་ཅིག །རང་མཚན་མ་གྲུབ་ཀྱང་རྟེན་འབྲེལ་བཀྲ་བས།།
ཤར་གསུམ་མཁན་པོ་ཀུན་དགྱེས་དགྱེས་མཛོད་ཅིག །གསལ་སྟོང་
མི་འགལ་བས་གཟུང་ཡང་ཆོག་གི །སློབ་བཤད་རྒྱུད་འཛིན་རྣམས་
དོགས་ཆུང་མི་དགོས། །ཀ་ནས་དག་ན་ཡང་བཟང་ངན་འཐད་པས།།
རིག་འཛིན་ཞིག་པོ་རྣམས་བཟང་ཞེན་མི་དགོས། །བཅོས་ནས་བསྒོམས་



4
ལྟ་མགུར།
ན་ཡང་ལྷན་སྐྱེས་འཆར་བས། །རྟོགས་ལྡན་རྒན་པོ་རྣམས་ཨུ་ཚུགས་
མི་དགོས། །ཡོད་མེད་སྤྲོས་བྲལ་དེ་ཁས་བླངས་ཆོག་པས། །རྟོག་གེ་
མགོ་མཁྲེགས་རྣམས་ཚབ་ཚུབ་མ་བྱེད། །འོན་ཀྱང་གཞུང་ལུགས་ལ་
སྦྱངས་པ་ཆུང་རྣམས། །ཐ་སྙད་སྦྱོར་ཚུལ་ཞིག་མ་མཁྱེན་ཡིན་སྲིད།།
ཁོ་བོ་ཁྱེད་ཅག་ལ་མི་གུས་མ་ལགས། །ཕོག་ཐུག་བྱུང་ན་ནི་བཟོད་པར་
མཛོད་ཅིག །ཁོ་བོ་ཀུན་ཤེས་ཀྱི་ཤར་པོ་མིན་ཡང་། །ཕ་མེས་གཞུང་
ལུགས་ཀྱི་རྟ་ཕོ་བཟང་པོར། །རྟག་སྦྱོར་གུས་སྦྱོར་གྱིས་ཞོན་ཚུལ་མཁས་
པས། །གཅིག་རྡུགས་འཕྲང་ལས་ནི་ཐར་བར་རེའོ། །ཚོལ་དགོས་
མི་འདུག་སྟེ་འཚོལ་མཁན་རང་ཡིན། །བདེན་པར་མི་ཞེན་ཏེ་བརྫུན་
པ་ཉིད་ཡིན། །བརྫུན་པ་མི་འགོག་སྟེ་བདེན་པ་རང་ཡིན། །ཆད་མིན་
རྟག་མིན་ལ་ངལ་གསོས་ཆོག་གོ །ཨ་མ་མ་མཐོང་ཡང་མིང་ཙམ་
ཞིག་གིས། །ཕ་མ་དྲིན་ཅན་དེ་ཡུན་རིང་སྟོར་བ། །གན་ན་འདུག་པ་
བཞིན་འཕྲད་པར་སྣང་གི །ཀླུ་སྒྲུབ་ཡབ་སྲས་དེ་བཀའ་དྲིན་ཆེ་འོ། །བློ་
བཟང་གྲགས་པ་དེ་བཀའ་དྲིན་ཆེ་འོ། །དྲིན་ཅན་བླ་མ་དེ་བཀའ་དྲིན་
ཆེ་འོ། །བཀའ་དྲིན་གསོ་ཐབས་སུ་མ་མ་མཆོད་དོ། །སྐྱེ་མེད་བརྗོད་
བྲལ་གྱི་ཨ་མ་རྒན་མོ། །རིག་པའི་བུ་ཆུང་དང་ལྷན་ཅིག་འཛོམ་ནས།།
ཀུན་བཟང་སྤྱོད་པ་ཡི་དགའ་སྟོན་ཆེན་པོས། །མ་རྒན་འགྲོ་བ་ཀུན་གཏན་



5
ལྟ་མགུར།
བདེར་འཁྲིད་དོ། །ཨེ་མ་ལ་རོལ་པའི་རྡོ་རྗེ། །ཨ་འོ་ལ་སྐྱིད་པའི་རྐང་
བྲོ༑ ༑འོ་ན་ལ་འདི་རུ་བརྡུངས་ནས། །ཨ་ཧོ་ཡ་དཀོན་མཆོག་མཆོད་
ཞེས་ཨ་མ་ངོ་ཤེས་ཀྱི་བརྫུན་ཚིག་བྲག་ཅའི་སྒྲ་དབྱངས་འདི་ཡང་
དབུ་མ་ཆེན་པོ་ལ་ལྷག་པར་མོས་པའི་ལྕང་སྐྱ་རོལ་པའི་རྡོ་རྗེས་སྤྲུལ་པའི་གནས་
མཆོག་རི་བོ་རྩེ་ལྔར་སྨྲས་པའི་ཡི་གེ་པ་ནི་དགེ་སློང་དགེ་ལེགས་ནམ་མཁའོ།། །།
ད་
ལོ་
ཤིང
b/



ལྟ་མགུར་ཨ་མ་ངོ་ཤེས་ཀྱི་བསྡུས་དོན།
༄༅། །ལྟ་བའི་ཉམས་མགུར་ཐུན་མོང་མ་ཡིན་པ་ཨ་
མ་ངོ་ཤེས་ཀྱི་བསྡུས་དོན་གནད་ཀྱི་དྲང་ཐིག་ ་ འི་
ཅེས་བྱ་བ་བཞུགས་སོ། །
༄༅། །རྒྱལ་ཀུན་གསང་གསུམ་ངོ་མཚར་བཀོད་པ་འབུམ།།
མཐོང་གྲོལ་ཅིར་ཡང་འཆར་བའི་བསམ་འཕེལ་དབང་། །བླ་མ་རྣམས་
ལ་ལན་བརྒྱར་བཏུད་བྱས་ཏེ། །སྟོང་ཉིད་རྡོ་རྗེའི་མགུར་གྱི་བསྡུས་
དོན་འབྲི། །དེ་ལ་འདིར་དབུ་མ་པ་ཆེན་པོ་ལྕང་སྐྱ་རོལ་པའི་རྡོ་རྗེས་
མཛད་པའི་ལྟ་བའི་ཉམས་མགུར་ཨ་མ་ངོ་ཤེས་སུ་གྲགས་པའི་བསྡུས་
དོན་འཆད་པ་ལ་གསུམ། ཐོག་མར་དགེ་བ་ཀླད་ཀྱི་དོན་དང་། བར་
དུ་དགེ་བ་གཞུང་གི་དོན། ཐ་མར་དགེ་བ་མཇུག་གི་དོན་ནོ། །དང་
པོ་ལ་གཉིས། གནས་ལུགས་སྟོན་པའི་བླ་མ་ལ་ཐུགས་ཡིད་འདྲེས་པའི་
གསོལ་འདེབས་དང་། དགོངས་དབྱིངས་ནས་ལྟ་མགུར་ཐོལ་བྱུང་
དུ་སྩོལ་བར་དམ་བཅའ་བའོ། །དང་པོ་ནི། ཟབ་མོ་སོགས་རྐང་པ་
གསུམ། གཉིས་པ་ནི། གང་དྲན་སོགས་རྐང་པ་གཅིག གཉིས་པ་
བར་དུ་དགེ་བ་གཞུང་གི་དོན་ལ་གསུམ། ཀླུ་སྒྲུབ་ཞབས་ཀྱི་ཐལ་འགྱུར་
བའི་ལྟ་བ་མྱོང་ཐོག་ནས་འདོམས་པ་དང་། རྒྱ་བོད་ཀྱི་མཁས་པ་གཞན་



7
ལྟ་མགུར་ཨ་མ་ངོ་ཤེས་ཀྱི་བསྡུས་དོན།
གྱི་བཞེད་པ་བརྗོད་ཅིང་དོགས་པ་བསལ་བ། རང་ཉིད་དེ་དག་གང་
ལ་བརྟེན་པ་དང་རྟོགས་པའི་གདེངས་ཚད་བསྟན་པའོ། །དང་པོ་ལ་
གཉིས། དངོས་ཀྱི་དོན་དང་། ཕྱོགས་འཛིན་འགའི་འཁྲུལ་པ་མཛུབ་
ཚུགས་སུ་ངོ་སྤྲད་པའོ། །དང་པོ་ལ་གཉིས། ཐོས་བསམ་གྱི་རིམ་པའི་
ལྟ་བ་བཙལ་དེ་རྙེད་དགོས་པའི་ཚུལ་དང་། ལྟ་བ་རྙེད་ནས་མྱོང་བ་
ཇི་ལྟར་འདོན་པའི་རིམ་པ་བསྟན་པའོ། །དང་པོ་ལ་གཉིས། ཐོག་
མར་ཐོས་བྱུང་གི་གོ་བས་ལྟ་བ་བཙལ་བའི་ཚུལ་དང་། བཙལ་ནས་
བསམ་བྱུང་གིས་ངེས་པ་རྙེད་པའི་ཚུལ་ལོ། །དང་པོ་ནི། ཨ་མ་སོགས་
རྐང་པ་བཞི། གཉིས་པ་ནི། ཇོ་ཇོ་སོགས་རྐང་པ་གཉིས། གཉིས་པ་
ལྟ་བ་རྙེད་ནས་མྱོང་བ་ཇི་ལྟར་འདོན་པའི་རིམ་པ་ལ་གསུམ། སྣང་
ཕྱོགས་ལ་མྱོང་བ་འདོན་པའི་རིམ་པ་དང་། སྟོང་ཕྱོགས་ལ་མྱོང་བ་
འདོན་པའི་རིམ་པ། དེ་ལྟར་འཁྲུལ་མེད་ཀྱི་ལུང་རིགས་མན་ངག་བཞིན་
གོམས་པས་ཆོས་ཉིད་མངོན་དུ་འགྱུར་བར་གདམས་པའོ། །དང་པོ་
ལ་གཉིས། ཀུན་རྫོབ་ཐམས་ཅད་སྟོང་པ་ཉིད་ཀྱི་རྣམ་འགྱུར་དུ་བསྟན་
པ་དང་། སྣང་སྟོང་ཕན་ཚུན་གཅིག་གྲོགས་སུ་གཅིག་འགྲོ་བར་བསྟན་
པའོ། །དང་པོ་ལ་གསུམ། དངོས་ཀྱི་དོན་དང་། དེ་ལྟར་མ་ཤེས་
པས་འཁོར་བར་བཅིངས་པ། དེ་ལས་གྲོལ་བའི་ཐབས་བསྟན་པའོ། །དང་



8
ལྟ་མགུར་ཨ་མ་ངོ་ཤེས་ཀྱི་བསྡུས་དོན།
པོ་ནི། གཟུང་འཛིན་སོགས་རྐང་པ་གཉིས། གཉིས་པ་ནི། བསླུ་མེད་
སོགས་རྐང་པ་གཅིག གསུམ་པ་དེ་ལས་གྲོལ་བའི་ཐབས་བསྟན་པ་ལ་
གཉིས། སྣང་ཕྱོགས་ཀྱི་རྟེན་འབྲེལ་གྱིས་གྲོལ་དུ་རེ་བ་ལྟར་སྣང་བ་
དང་། གྲོལ་བྱེད་དངོས་སྟོང་ཉིད་ཀྱི་ལྟ་བར་རྒྱུ་མཚན་དང་བཅས་
ཏེ་བསྟན་པའོ། །དང་པོ་ནི། ཇོ་ཇོ་སོགས་རྐང་པ་གཅིག གཉིས་པ་
གྲོལ་བྱེད་དངོས་སྟོང་ཉིད་ཀྱི་ལྟ་བར་རྒྱུ་མཚན་དང་བཅས་ཏེ་བསྟན་
པ་ལ་གཉིས། དངོས་ཀྱི་དོན་དང་། གྲོལ་ནུས་པའི་རྒྱུ་མཚན་བསྟན་
པའོ། །དང་པོ་ནི། རྣམ་པ་སོགས་རྐང་པ་གཉིས། གཉིས་པ་གྲོལ་
ནུས་པའི་རྒྱུ་མཚན་བསྟན་པ་ལ་གཉིས། སྣང་བ་ལྟར་བདེན་ན་གྲོལ་
མི་ནུས་པ་དང་། སྟོང་ཉིད་ཀྱི་རྣམ་འགྱུར་རྫུན་པ་ཙམ་ཡིན་པས་གྲོལ་
ནུས་པར་བསྟན་པའོ། །དང་པོ་ནི། གཟུང་འཛིན་སོགས་རྐང་པ་གཉིས།
གཉིས་པ་ནི། འགྱུར་བ་སོགས་རྐང་པ་གཉིས། གཉིས་པ་སྣང་སྟོང་
ཕན་ཚུན་གཅིག་གྲོགས་སུ་གཅིག་འགྲོ་བར་བསྟན་པ་ལ་གཉིས། ཡུལ་
སྣང་སྟོང་ཟུང་འཇུག་ཏུ་གནས་པར་བསྟན་པ་དང་། ཡུལ་ཅན་དེ་ལྟར་
རྟོགས་པའི་བློ་དཔྱད་པ་རྫོགས་པའི་མཐའ་བྲལ་གྱི་ལྟ་བར་བསྟན་པའོ།།
དང་པོ་ནི། ཅིར་ཡང་སོགས་རྐང་པ་གསུམ། གཉིས་པ་དེ་ལྟར་རྟོགས་
པའི་བློ་དཔྱད་པ་རྫོགས་པའི་མཐའ་བྲལ་གྱི་ལྟ་བར་བསྟན་པ་ནི། ཕ་



9
ལྟ་མགུར་ཨ་མ་ངོ་ཤེས་ཀྱི་བསྡུས་དོན།
རྒན་སོགས་རྐང་པ་བཞི། གཉིས་པ་སྟོང་ཕྱོགས་ལ་མྱོང་བ་འདོན་པའི་
རིམ་པ་ནི། གཅིག་མིན་སོགས་རྐང་པ་བཞི། གསུམ་པ་དེ་ལྟར་འཁྲུལ་
མེད་ཀྱི་མན་ངག་བཞིན་གོམས་པས་ཆོས་ཉིད་མངོན་དུ་འགྱུར་བར་
གདམས་པ་ནི། ཀླུ་སྒྲུབ་སོགས་རྐང་པ་བཞི། གཉིས་པ་ཕྱོགས་འཛིན་
འགའི་འཁྲུལ་པ་མཛུབ་ཚུགས་སུ་ངོ་སྤྲད་པ་ལ་གསུམ། སྣང་བ་ལིང་
པོ་མི་འགོག་ན་སྤྲོས་བྲལ་མི་འཐད་པའི་སྐྱོན་དང་། སྟོང་ཉིད་རྟོགས་
པའི་ལྟ་བ་དང་རྒྱང་རིང་དུ་འགྱུར་བའི་སྐྱོན། དེ་ཉིད་བཀག་ནའང་
སྣང་སྟོང་ཟུང་འཇུག་ཏུ་སོ་ན་གནས་པའི་ཡོན་ཏན་བསྟན་པའོ། །དང་
པོ་ནི། ད་ལྟ་སོགས་རྐང་པ་དྲུག གཉིས་པ་ནི། གནད་འགག་སོགས་
རྐང་པ་གཉིས། གསུམ་པ་ནི། ཡོད་ཞིག་སོགས་རྐང་པ་བཞི། གཉིས་
པ་རྒྱ་བོད་ཀྱི་མཁས་པ་གཞན་གྱི་བཞེད་པ་བརྗོད་ཅིང་དོགས་པ་བསལ་
བ་ལ་གཉིས། བཞེད་པ་བརྗོད་པ་དངོས་དང་། ཐུན་མོང་མ་ཡིན་
པའི་བཞེད་སྲོལ་ལ་གཞན་གྱི་དོགས་པ་བསལ་བའོ། །དང་པོ་ལ་གཉིས།
རྒྱ་གར་གྱི་གྲུབ་མཐའ་སྨྲ་བ་གཞན་གྱི་བཞེད་པ་བརྗོད་པ་དང་། བོད་
ཀྱི་དབུ་མར་སྨྲ་བ་གཞན་གྱི་བཞེད་པ་བརྗོད་པའོ། །དང་པོ་ནི། བྱེ་
མདོ་སོགས་རྐང་པ་བདུན། གཉིས་པ་ནི། ས་རྙིང་སོགས་རྐང་པ་བརྒྱད།
གཉིས་པ་ཐུན་མོང་མ་ཡིན་པའི་བཞེད་སྲོལ་ལ་གཞན་གྱི་དོགས་པ་



10
ལྟ་མགུར་ཨ་མ་ངོ་ཤེས་ཀྱི་བསྡུས་དོན།
བསལ་བ་ལ་གཉིས། དོགས་པ་བསལ་བ་དངོས་དང་། པཎ་གྲུབ་ཀྱི་
གཞུང་བསྲངས་ཏེ་དེ་འཆད་པས་ཐད་ཀའི་བརྡ་དོན་ལ་ཕོག་ན་བཟོད་
པ་གསོལ་བའོ། །དང་པོ་ལ་གཉིས། རྒྱ་གར་གྱི་གྲུབ་མཐའ་སྨྲ་བ་
གཞན་གྱི་དོགས་པ་བསལ་བ་དང་། བོད་ཀྱི་དབུ་མར་སྨྲ་བ་གཞན་གྱི་
དོགས་པ་བསལ་བའོ། །དང་པོ་ནི། ཕྱི་དོན་སོགས་རྐང་པ་དྲུག གཉིས་
པ་ནི། གསལ་སྟོང་སོགས་རྐང་པ་བརྒྱད། གཉིས་པ་པཎ་གྲུབ་ཀྱི་
གཞུང་བསྲངས་ཏེ་འཆད་པས་ཐད་ཀའི་བརྡ་དོན་ལ་ཕོག་ན་བཟོད་པ་
གསོལ་བ་ནི། འོན་ཀྱང་སོགས་རྐང་པ་བཞི། གསུམ་པ་རང་ཉིད་དེ་
དག་གང་ལ་བརྟེན་པ་དང་རྟོགས་པའི་གདེངས་ཚད་བསྟན་པ་ལ་གཉིས།
སྟོང་ཕྱོགས་གནས་ལུགས་ཀྱི་ལྟ་བའི་གདེངས་ཚད་བསྟན་ཏེ་མཐའ་བྲལ་
དུ་ངལ་གསོ་ཐོབ་པ་དང་། ཐབས་ཕྱོགས་རྒྱལ་སྲས་ཀྱི་སྤྱོད་པའི་
གདེངས་ཚད་བསྟན་ཏེ་འགྲོ་རྣམས་ངལ་གསོ་མཆོག་ལ་འགོད་པར་
བཞེད་པའོ། །དང་པོ་ལ་བཞི། གང་ལ་བརྟེན་ཏེ་ལྟ་བ་བཙལ་བའི་
ཚུལ་དང་། བཙལ་ནས་བསལ་བཞག་མེད་པའི་མཐའ་བྲལ་དུ་ངལ་
གསོ་ཐོབ་པ། དེ་ཉིད་བསྒོམས་མྱོང་ཐོན་པའི་གདེངས་ཚད་བསྟན་པ།
དེ་རྣམས་བླ་མའི་བཀའ་དྲིན་དུ་དྲན་ཏེ་སྒྲུབ་པའི་མཆོད་པ་འབུལ་བའོ།།
དང་པོ་ནི། ཁོ་བོ་སོགས་རྐང་པ་བཞི། གཉིས་པ་ནི། ཚོལ་དགོས་



11
ལྟ་མགུར་ཨ་མ་ངོ་ཤེས་ཀྱི་བསྡུས་དོན།
སོགས་རྐང་པ་བཞི། གསུམ་པ་ནི། ཨ་མ་སོགས་རྐང་པ་གསུམ། བཞི་
པ་ནི། ཀླུ་སྒྲུབ་སོགས་རྐང་པ་བཞི། གཉིས་པ་ཐབས་ཕྱོགས་རྒྱལ་
སྲས་ཀྱི་སྤྱོད་པའི་གདེངས་ཚད་བསྟན་ཏེ་འགྲོ་རྣམས་ངལ་གསོ་མཆོག་
ལ་འགོད་པ་ནི། སྐྱེ་མེད་སོགས་རྐང་པ་བཞི། གསུམ་པ་ཐ་མར་དགེ་
བ་མཇུག་གི་དོན་ལ་གཉིས། རྨད་བྱུང་གི་དགེ་རྩ་སྒྲུབ་པའི་མཆོད་པ་
འབུལ་བ་དང་། སྦྱར་བྱང་སྨོས་པའོ། །དང་པོ་ནི། ཨེ་མ་སོགས་
རྐང་པ་བཞི། གཉིས་པ་ནི། ཞེས་ཨ་མ་ངོ་ཤེས་ཀྱི་ཞེས་པ་ནས་དགེ་
ལེགས་ནམ་མཁའ་འོ་ཞེས་པའི་བར་རོ། །སྨྲས་པ། ལྟ་མགུར་ཟླ་བའི་
མ་མ་བསྲུབས་པ་ལས། །བསྡུས་དོན་བདེ་འབྱུང་གཙུག་རྒྱན་ཐོན་འདི་
རྨད། །འོན་ཏང་ནོངས་པའི་ར་རི་མཆིས་ན་འཆགས། །དགེ་བས་
ཐུབ་བསྟན་ཀུ་མུད་རྒྱས་བྱེད་ཤོག། །།
ཅེས་ལྟ་མགུར་ཨ་མ་ངོ་ཤེས་ཀྱི་བསྡུས་དོན་འདི་བཞིན་སྒོ་མང་མཁན་
ཟུར་བསྟན་པ་བསྟན་འཛིན་གྱིས་སྤྲོ་བ་བཏེགས་ཏེ་བྲིས་པ་ཤིས་པར་གྱུར་ཅིག།



12
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
༄༅། །ལྟ་བའི་ཉམས་མགུར་ཐུན་མོང་མ་ཡིན་པ་ཨ་མ་ངོ་
| ཤེས་ཀྱི་རྣམ་བཤད་གྲུབ་བཞིའི་སྙིང་ནོར་ཞེས་
བྱ་བ་བཞུགས་སོ།།
༄༅། །ཕུལ་བྱུང་ཚོགས་གཉིས་ཁྱུང་སྔོན་སྐྱེས་ཀྱིས་འགྲོ་བའི་བསོད་
ནམས་མཁར་དྲངས་པ། །ཉམས་དང་རྟོགས་པའི་གཟི་བརྗིད་རབ་
འབར་ལེགས་བཤད་སྣང་བ་སྤྲོས་པ་ཡིས། །བདག་ཡིད་འདབ་བརྒྱའི་
འདབ་མ་འགྲོལ་བའི་དགའ་སྟོན་སྩོལ་མཛད་སྲིད་པའི་མིག །མཚུངས་
མེད་བླ་མ་རྣམས་ལ་འདུད་དོ་བདག་གི་འབད་པ་དོན་ཡོད་མཛོད། །རྨད་
བྱུང་བྱ་རྒོད་སྤུངས་པའི་རི་བོའི་སྤོར། །སྦས་དོན་རྒྱན་གྱིས་བརྒྱན་
པའི་ཤེར་ཕྱིན་མདོ། །གང་གི་དཔལ་གྱི་མགུར་ནས་བཀའ་སྩལ་པ།།
མཉམ་མེད་ཐུབ་པའི་དབང་པོར་ཕྱག་བགྱི་འོ། །རྒྱལ་བའི་ལུང་བཞིན་
མཐའ་བྲལ་ཐེག་པ་ཆེ། །ས་སྟེང་གསལ་མཛད་ཀླུ་སྒྲུབ་ཡབ་སྲས་དང་།།
འགྲེལ་མཛད་ཕུལ་བྱུང་སངས་རྒྱས་བསྐྱངས་དང་ནི། །ཞི་བ་ལྷ་དང་
ཟླ་གྲགས་བཅས་པར་འདུད། །འཕགས་ཡུལ་ཐུབ་བསྟན་མ་དྲོས་མཚོ་
ཆེན་ལས། །གྲུབ་བཞིའི་ཁ་འབབ་ཆུ་ཀླུང་རྣམ་བཞིའི་རྒྱུན། །བསིལ་
ལྗོངས་འགྲོ་བའི་གསོས་སུ་འདྲེན་མཛད་པ། །རྒྱལ་བློན་ལོ་པཎ་མ་ལུས་



13
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཕྱག་གི་ཡུལ། །མི་ཤིགས་གཉུག་མའི་རླུང་སེམས་ལས་གྲུབ་མཁའ་
ཁྱབ་འོག་མིན་ཉམས་དགའ་བར། །ལྷུན་གྲུབ་ཟུང་འཇུག་སྐུ་བཞིའི་
གོ་འཕང་རིམ་གཉིས་འཕྲུལ་གྱིས་མངོན་བྱས་ཀྱང་། །མ་རྣམས་དོན་
དུ་རྒྱལ་སྲས་ཚུལ་འཛིན་རིགས་གསུམ་སྒྱུ་འཕྲུལ་ཙོང་ཁ་པ། །བྱང་
ཆུབ་བར་དུ་བདག་གི་སེམས་ཀྱི་རྡོ་རྗེར་འགྲོགས་ཏེ་མི་འབྲལ་མཛོད།།
གང་གི་མཁྱེན་རབ་ཆུ་ཤེལ་གཟེགས་མ་རེར། །ཆོས་ཚུལ་མ་ལུས་
མ་འདྲེས་མངོན་སུམ་དུ། །འཆར་ཞིང་འཁྲུལ་མེད་འདོམས་པ་དབང་
འབྱོར་པ། །འཇམ་དཔལ་དབྱངས་དངོས་ཧ་ས་བཛྲ་འདུད། །ལྷག་
པའི་ལྷ་ཡིས་དངོས་སུ་བྱིན་གྱིས་བརླབས། །ཉམས་དང་རྟོགས་པའི་
ཡོན་ཏན་ཀློང་རྡོལ་ཏེ། །ས་སྐྱོང་རལ་པའི་རྩེ་མོར་མངོན་མཐོ་བ། །གྲུབ་
པའི་དབང་ཕྱུག་རོལ་པའི་རྡོ་རྗེར་འདུད། །འཛམ་གླིང་མཛེས་པའི་
གཞུང་ལུགས་ལ། །རྣམ་པར་དཔྱོད་པའི་མཐུ་བྲལ་ཡང་། །ཟེར་
སྒྲོས་བླུན་པོ་མགུ་བྱེད་རྣམས། །མགྲིན་པས་ཟློས་གར་ཅི་ཡང་བྱེད།།
ཐུབ་བསྟན་གངས་རིར་གནས་བཅས་ཏེ། །སྤངས་དང་རྟོགས་པའི་
རྩལ་འཆང་ཞིང་། །ལུང་རིགས་མཆེ་སྡེར་ལྡན་པ་རྣམས། །སེམས་
མེད་བཞིན་གནས་ཀྱེ་མ་མཚར། །དེ་སླད་སྦྱངས་སྐལ་ཕྲ་ན་ཡང་།།
རིགས་སྨྲའི་གྲལ་འཛིན་རྟོག་གེ་པས། །མགྲིན་པའི་རྒྱུད་མངས་ལས་



14
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དབྱུང་བའི། །ལེགས་བཤད་གླུ་དབྱངས་ཅིས་མི་ལེན། །གྲུབ་དབང་
རོལ་པའི་རྡོ་རྗེའི་ལྟ་མགུར་ལ། །བཞད་པའི་རྡོ་རྗེའི་ཚིག་འགྲེལ་སྣང་
མོད་ཀྱང་། །དུས་འདིར་ད་དུང་རྡོ་རྗེ་ལྟར་སྣང་ཕྱིར། །རྡོ་རྗེའི་ཚིག་
དོན་སླར་ཡང་འབྱེད་ལ་སྤྲོ། །ཚུལ་འདི་རང་གི་ལྟ་ལ་ཞེན་པ་ཡི། །
ཕྱོགས་སུ་ལྷུང་བའི་ཞུགས་ཀྱིས་ཡིད་གདུང་ཞིང་། །ལེགས་ཉེས་འབྱེད་
པའི་བློ་མིག་ལྡོངས་པ་ཡི། །བྱིས་རྣམས་མགུ་བའི་གཏམ་དུ་འགྱུར་
དཀའ་ཡང་། །ཚུལ་གནས་ཐོས་བསམ་བསྒོམས་པས་རྒྱུད་དུལ་ཞིང་།།
རྒྱ་ཆེའི་གཞུང་མང་གཟིགས་པའི་སྤྱན་ཡངས་པ། །ལེགས་བཤད་སྐྱེས་
ཀྱིས་དགའ་སྟོན་མྱོང་འདོད་པའི། །མཁས་རྣམས་དགའ་བ་བསྐྱེད་
པའི་བདེན་ཚིག་གོ །
དེ་ལ་འདིར་རང་དང་གཞན་གྱི་གྲུབ་མཐའ་རྒྱ་མཚོའི་ཕ་རོལ་
ཏུ་སོན་ཅིང་། རྒྱལ་བའི་བསྟན་པ་འཛིན་སྐྱོང་སྤེལ་བ་ལ་བཟང་པོའི་
སྨོན་ལམ་གྲུབ་ཏེ་རྒྱལ་བའི་གདུང་འཚོབ་དམ་པར་གྱུར་པ། འཁོར་
འདས་ཀྱི་ཆོས་ཐམས་ཅད་སྒྱུ་མ་དང་མིག་འཕྲུལ་ལྟ་བུར་ངང་གིས་
འཆར་ཞིང་རྗེ་བཙུན་རྡོ་རྗེ་རྣལ་འབྱོར་མས་དངོས་སུ་བཟུང་སྟེ་གྲུབ་
པའི་གོ་འཕང་མཐོན་པོར་གཤེགས་པའི་རྣལ་འབྱོར་གྱི་དབང་ཕྱུག་ཆེན་
པོ་ལྕང་སྐྱ་ཡེ་ཤེས་བསྟན་པའི་སྒྲོན་མེའམ་མཚན་གཞན་རོལ་པའི་རྡོ་



15
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྗེར་གསོལ་བ་དེ་ཉིད་ཀྱིས་སྤྲུལ་པའི་གནས་མཆོག་རི་བོ་རྩེ་ལྔར་སྐལ་
ལྡན་གྱི་བུ་སློབ་རྣམས་ལ་ཐོལ་བྱུང་དུ་བསྩལ་བ་ལྟ་བའི་ཉམས་མགུར་
ཐུན་མོང་མ་ཡིན་པ་མ་མ་ངོ་ཤེས་སམ་ཨ་མ་ངོས་འཛིན་ཅེས་ཡོངས་
སུ་གྲགས་པའི་ལེགས་བཤད་ཆེན་པོ་འདི་ཉིད་ཀྱི་དོན་འཆད་པ་ལ་གསུམ།
ལྟ་བའི་རྣམ་བཞག་སྤྱིར་བཤད་པ་དང་། གཞུང་དོན་བྱེ་བྲག་ཏུ་བཤད་
པ༑ དེ་དག་ལས་འཕྲོས་པའི་དོན་བཤད་པའོ། །དང་པོ་ལ་གཉིས།
འཕགས་ཡུལ་གྱི་གྲུབ་མཐའ་སྨྲ་བ་བཞི་ཡི་བཞེད་པ་གཙོ་བོར་བརྗོད་
པ་དང་། བོད་ཀྱི་ཆོས་བརྒྱུད་བཞི་ཡི་ལྟ་བའི་བཞེད་པ་གྲགས་ཆེ་བཤད་
པའོ། །དང་པོ་ནི། དེ་ཡང་ཚེ་འདི་ལ་ཆེད་ཆེར་མི་བྱེད་པར་ཕྱི་མ་
ཕན་ཆད་ཀྱི་མངོན་མཐོ་དང་། ངེས་ལེགས་དོན་དུ་གཉེར་བའི་སྐྱེས་
བུས་འདོད་བྱའི་དོན་ཅི་འདྲ་ཞིག་ལ་འབད་ཀྱང་དོན་དེ་ཉིད་འགྲུབ་པར་
བྱེད་པའི་ཐབས་ལམ་ཚང་ལ་མ་ནོར་བ་ཞིག་ལ་འཇུག་དགོས་ཏེ།
གཞན་དུ་རྒྱུ་མེད་པའམ་མ་ཚང་བ་དང་
ང་མི་མཐུན་པའི་རྒྱུ་ལས་འདོད་
པའི་འབྲས་བུ་འབྱུང་མི་སྲིད་པའི་ཕྱིར་རོ། །དེས་ན་ངེས་པར་ལེགས་
པ་ཐར་པ་དོན་དུ་གཉེར་བའི་སྐྱེ་བུས་དང་པོར་བློ་དེ་སྐྱེ་བའི་རྒྱུ་ཚོགས་
ཚང་བ་ལ་འབད་དགོས་ལ། དེ་ཡང་ཕུང་པོ་མི་རྟག་པར་མ་བསམ་
ན་ཚེ་འདིའི་འཁྲི་བ་མི་ཆོད་ཅིང་། སྡུག་བསྔལ་གྱི་བདེན་པའི་ཉེས་



16
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དམིགས་མ་བསམ་ན། དེ་ལས་ཐར་འདོད་ཀྱི་བློ་མི་སྐྱེ་བས་ཕྱི་མའི་
སྣང་ཤས་མི་ལྡོག་ཅིང་། ཉེས་དམིགས་ཀྱང་ངན་འགྲོའི་སྡུག་བསྔལ་
ལས་ཡིད་ལོག་པ་ཙམ་ནི། ངན་འགྲོ་བ་རྣམས་ལའང་མ་བསྒོམ་པར་
ཡོད་པས་འདི་ནི་དེ་ཙམ་མིན་པར། ཇི་སྐད་དུ། སྡུག་བསྔལ་འཁོར་
བ་ཅན་ཕུང་པོ། །ཞེས་དང་། འདུ་བྱེད་སྡུག་བསྔལ་ལ་དགོངས་ནས།།
སྡུག་བསྔལ་བསྒོམ་པར་གསུངས་པ་ཡིན། །ཞེས་པ་ལྟར། སྲིད་རྩེ་
ནས་མནར་མེད་བར་གྱི་འགྲོ་བ་རང་རང་གི་རྒྱུད་ཀྱིས་བསྡུས་པའི་འདུ་
བྱེད་ཀྱི་སྡུག་བསྔལ་ཟག་བཅས་ཉེར་ལེན་གྱི་ཕུང་པོ་མཐའ་དག་པ་ལ་
གཏིང་ནས་ཡིད་ལོག་པ་ཞིག་དགོས་སོ། །དེ་ལྟར་ཡིད་ལོག་ཀྱང་བདག་
མེད་ལེགས་པར་མ་རྟོགས་ན་ད་དུང་དབང་སོགས་བདག་གི་བའི་ཆོས་
རྣམས་ལ་སྲེད་པ་ངང་གིས་འདྲེན་པས། ཐར་པ་དོན་གཉེར་གྱི་བློ་མཚན་
ཉིད་ཚང་བར་སྐྱེ་བ་ལ་སྟོང་པ་དང་བདག་མེད་པ་རྟོགས་དགོས་པ་འདི་
ནི་རྟོགས་བྱའི་བདག་མེད་པ་ལ་ཕྲ་རགས་མ་གཏོགས་གྲུབ་མཐའ་སྨྲ་
བ་བཞི་གས་འདོད་དོ། །དེའི་ཕྱིར་འཁོར་བ་ལ་ཞེན་ལོག་སྐྱེས་ཏེ་ཐར་
པ་འཚོལ་བའི་བསམ་པ་ཅན་དག་གིས་ཁ་ནང་དུ་ཕྱོགས་ཏེ་འཁོར་བར་
བདེ་སྡུག་མྱོང་བ་པོའི་ང་དེ་ཅི་འདྲ་ཞིག རྒྱུ་གང་ཞིག་གིས་འཁོར་བར་
འཁོར། རྒྱུ་དེ་སྤོང་ནུས་སམ་མི་ནུས་ལེགས་པ་བརྟག་དགོས་ཏེ། གཞན་



17
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དུ་ན་འབད་མི་དགོས་པའམ་འབད་པ་དོན་མེད་འགྱུར་སྲིད་པའི་ཕྱིར་
རོ༑ ༑དེ་ཡང་སྤྱི་ཙམ་དུ་གཞན་སྡེ་རྣམས་ཀྱིས་ངའོ་སྙམ་པའི་བློ་དེས་
ང་དེ་ཅི་ལྟ་བུ་ཞིག་བཟུང་བར་སེམས་པ་ན། བླང་བྱའི་ཕུང་པོ་དང་
རྒྱུ་རྐྱེན་གང་ལའང་ལྟོས་པ་མེད་པའི་རང་དབང་བའི་རྫས་སུ་གྲུབ་པ་
ཞིག་ཏུ་བཟུང་བར་མཐོང་ལ་དེ་ཡང་དེས་བཟུང་བ་ལྟར་དུ་འཐད་པར་
གོ་ནས་དེ་སྐད་དུ་སྨྲ་ལ།
ད་དུང་ཡང་ང་དེ་ཉིད་སྔ་ཕྱིའི་ཆ་མེད་
པའི་གཅིག་པུ་དང་། ཐོག་མེད་ནས་རིགས་འདྲ་བརྒྱུད་མར་འོང་བས་
རྟག་པ། རྫས་སུ་ཡོད་པ་རིལ་པོ་སྟེ་ཁྱད་ཆོས་གསུམ་ལྡན་དུ་ལྷག་པར་
སྒྲོ་འདོགས་ཤིང་སྒྲུབ་བྱེད་ཀྱང་སེམས་ཅན་ནོ་སྙམ་པའི་བློ་ཆོས་ཅན།
དོན་ཇི་ལྟ་བ་བཞིན་དུ་འཇུག་པ་ཡིན་ཏེ། བློ་སྔོན་དུ་མ་བཏང་བར་དངོས་
པོ་མཐོང་བ་ན་འཇུག་པའི་བློ་ཡིན་པའི་ཕྱིར། དཔེར་ན། སྔོན་འཛིན་
བཞིན། ཞེས་པ་ལྟ་བུའི་སྒྲུབ་བྱེད་ཀྱི་རིགས་པ་དུ་མ་ཞིག་འགོད་པར་
བྱེད་དོ། །བོད་དག་གིས་སྔ་མ་དེ་ལ་རང་སྐྱ་ཐུབ་པའི་རྫས་ཡོད་དང་།
ཕྱི་མ་ལ་ཁྱད་ཆོས་གསུམ་ལྡན་གྱི་བདག་ཅེས་ཐ་སྙད་བྱེད་དོ། །དེས་
ན་གཞན་སྡེ་རྣམས་ཀྱིས་ངའོ་སྙམ་པའི་ང་རང་སྐྱ་བར་འཛིན་པའི་བློ་
དོན་མཐུན་དུ་འདོད་ཅིང་། འཁོར་བའི་རྩ་བ་ནི་གྲངས་ཅན་གྱིས་ཤེས་
བྱ་ཐམས་ཅད་ལ་ཁྱབ་པའི་གནས་ལུགས་མཐར་ཐུག་པ་རྩ་བའི་རང་



18
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཞིན་ཞེས་པ་དེ་དང་། སྐྱེས་བུ་གཉིས་གཅིག་ཏུ་འཁྲུལ་བའི་བློ་ཞིག་
ལ་འདོད་པར་བཤད་ལ། གཞན་ཡང་ཚངས་པ་དང་དབང་ཕྱུག་རྡུལ་
སོགས་ཀྱིས་བྱས་པར་སོ་སོ་ནས་སྨྲའོ། །
རང་སྡེ་རྣམས་ཀྱིས་རང་འཁྲུངས་སུ་ངའོ་སྙམ་པའི་ངར་འཛིན་
གྱི་བློ་ལྷང་ངེ་བ་འདིས་གཞི་གང་ལ་ཚུལ་ཇི་ལྟར་བཟུང་བརྟག་པ་ན།
ཇི་སྐད་དུ། རིགས་པའི་དབང་ཕྱུག་དཔལ་ཆོས་ཀྱི་གྲགས་པས། མཆོག་
གཞན་དོན་དུ་གཉེར་ཕྱིར་དང་། །ཞེས་པ་ལྟར། ད་ལྟར་གྱི་ཕུང་པོ་
འདི་ལྷ་ཡི་ལུས་ལྟ་བུའི་ཕུང་པོ་ཁྱད་པར་ཅན་དང་བརྗེ་ས་བྱུང་ན་ངེས་
པར་སྔ་མ་འདོར་ཞིང་ཕྱི་མ་ལེན་པ་པོར་ཞེན་པ་དང་། ད་ལྟའི་བློ་མི་
གསལ་བ་འདི་དང་ཀུན་མཁྱེན་གྱི་བློ་ལྟ་བུར་བརྗེ་ས་བྱུང་ན་ཚོང་པ་ཚོང་
བྱེད་པ་བཞིན་དུ་སྙིང་ནས་བརྗེ་ལེན་བྱེད་པ་པོར་ཞེན་པ་འདུག་པའི་ཕྱིར།
བློ་དེས་ཕུང་པོའི་ཡ་གྱལ་དང་ཚོགས་རྒྱུན་གང་ལའང་ངར་བཟུང་བ་
མ་ཡིན་ཞིང་། ཕུང་སོགས་ལ་ལྟོས་པ་མེད་པར་ཞེན་པ་ཡིན་པའི་ཕྱིར།
ཕུང་པོ་ལ་བཏགས་ཙམ་དུ་ཞེན་པའང་མ་ཡིན་ནོ། །དེས་ན་ངར་འཛིན་
དེས་ཕུང་པོའི་ཡ་གྱལ་དང་ཚོགས་རྒྱུན་ཕུང་པོ་ལ་བཏགས་ཙམ་སོགས་
གང་དུ་ཡང་མ་བཟུང་བར་གཞི་ང་ཙམ་ཞིག་ལ་དམིགས་ནས་ང་དེ་ཉིད་
ཕུང་སོགས་ལ་ལྟོས་པ་མེད་པའི་རང་དབང་རྗེ་བོ་ལྟ་བུ་དང་ཕུང་པོ་



19
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྣམས་དེའི་ཁོལ་པོ་ལྟ་བུར་ཞེན་པ་ཡོད་པ་ལེགས་པར་གྲུབ་ལ། དེ་ལྟར་
བཟུང་བའི་ང་དེ་ཉིད་ལ་གང་ཟག་གི་བདག་ཅེས་བྱ་བས་གང་ཟག་དང་
གང་ཟག་གི་བདག་ལ་ཁྱད་པར་ཤིན་ཏུ་ཆེ་སྟེ། དཔེར་ན། ཆོས་དང་
ཆོས་ཀྱི་བདག་བཞིན་ནོ། །ཇི་སྐད་བཤད་པའི་ངར་འཛིན་དེས་བཟུང་
བ་ལྟར་གྱི་བདག་དེ་ཡོད་པ་ལ་རིགས་པའི་གནོད་པ་མི་བཟད་པ་འབབ་
པར་མཐོང་ནས། དེ་ལྟར་བཟུང་བའི་བློ་དེ་ཉིད་རང་གི་བཟུང་དོན་
ལ་འཁྲུལ་བའི་ལོག་ཤེས་སུ་གྲུབ་ཅིང་། དེར་མ་ཟད་ཐོག་མེད་ནས་
བློ་དེའི་རིགས་འདྲ་བརྒྱུད་མར་བྱུང་ཞིང་དེས་ཆགས་སོགས་དྲངས་ཏེ་
ལས་བསགས་པ་ལས་སྐྱེ་འཆིའི་རྒུད་པ་བརྒྱུད་མར་བྱུང་བས་འཁོར་
བའི་རྩ་བའང་བཞེད་ལ། འོན་ཀྱང་བྱེ་བྲག་ཏུ་སྨྲ་བས་ནི་ཕྲ་རྒྱས་དྲུག་
ཀྱང་སྲིད་རྩར་བཤད་དོ། །རང་རྒྱུད་པ་མན་གྱི་རང་སྡེ་ཕལ་ཆེར་སྔར་
ལྟར་ང་རང་དབང་བར་འཛིན་པའི་བློ་དེ་ལྷན་སྐྱེས་དང་། དེ་ཡང་གཞན་
སྡེས་སྨྲས་པ་ལྟར་བློ་དེས་བདག་ཕུང་གཉིས་རྗེ་ཁོལ་ལྟར་བཟུང་བས་
ངོ་བོ་ཐ་དད་དུ་འཛིན་པའང་འདོད་ལ། འོན་ཀྱང་གནས་མ་བུ་པ་སོགས་
ཀྱིས་དེ་ལྟ་བུའི་བདག་དེ་ཉིད་མེད་ཀྱང་། ཕུང་པོ་དང་དེ་ཉིད་གཞན་
ཉིད་གང་དུའང་བརྗོད་དུ་མེད་པའི་གང་ཟག་གམ་རྫས་ཡོད་ཀྱི་བདག་
འདོད་པར་བཤད་དོ། །ཐད་འདིར་རྩོད་ལན་ཡང་མང་ངོ༌། །དེ་ཡང་



20
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གང་ཟག་རང་སྐྱ་ཐུབ་པའི་རྫས་ཡོད་ཀྱི་བདག་ཏུ་མེད་པ་དང་། ཕུང་
སོགས་ཀྱི་ཆོས་གཞན་བདག་དེས་ལོངས་སྤྱད་བྱར་མ་གྲུབ་པ་ཡིན་མོད་
ཀྱང་། གནས་མ་བུ་པའི་སྡེ་པ་ལས་གཞན་རང་སྡེ་ཀུན་གྱིས་གང་ཟག་
ཏུ་མ་ཟད་ཆོས་ཐམས་ཅད་རང་སྐྱ་ཐུབ་པའི་རྫས་སུ་མེད་པ་བཞེད་པར་
མངོན་ཏེ། དེ་དག་གིས་ཆོས་ཐམས་ཅད་རང་སྐྱ་ཐུབ་པའི་བདག་དང་།
རྟག་གཅིག་རང་དབང་ཅན་གྱི་བདག་གཉིས་ཀར་མ་གྲུབ་པར་ཁས་ལེན་
པའི་ཕྱིར་ཏེ། ཆོས་ཐམས་ཅད་བདག་མེད་དུ་གསུངས་པ་སྒྲ་ཇི་བཞིན་
པར་ཁས་ལེན་ལ་དེའི་བདག་མེད་ལ་དེ་གཉིས་ཀར་འཇོག་པའི་ཕྱིར་
རོ༑ ༑གཞན་དུ་ན་གང་ཟག་གི་བདག་མེད་ཕྲ་མོའི་དགག་བྱ་རང་སྐྱ་
ཐུབ་པའི་རྫས་ཡོད་དེ་གཟུགས་སོགས་ཀྱི་སྟེང་དུ་ཚད་མས་གྲུབ་ན་
གཟུགས་སོགས་གང་ཟག་གི་བདག་མེད་མ་ཡིན་པར་ཐལ་བ་དང༌།།
མདོ་སྡེ་དགོངས་འགྲེལ་ལས་གཟུགས་ནས་འཕགས་ལམ་ཡན་ལག་གི་
བར་གྱི་ཆོས་རྣམས་ཀྱི་སྟེང་དུ་འཁོར་ལོ་དང་པོའི་བསྟན་དོན་གང་ཟག་
གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གསུངས་པ་མི་
འཐད་པར་ཐལ་བ་སོགས་མི་འཚམ་པ་དུ་མར་འབྱུང་ངོ་། །དེར་མ་
ཟད་གཞི་གྲུབ་ན་ཁྱོད་གང་ཟག་རང་སྐྱ་ཐུབ་པའི་རྫས་སུ་མ་གྲུབ་པ་ཁྱོད་
ཀྱི་གང་ཟག་གི་བདག་མེད་ཕྲ་མོ་ཡིན་པའི་ཕྱིར་ཏེ། གཞི་གྲུབ་ན་ཁྱོད་



21
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རི་བོང་གི་རྭ་མེད་ཁྱོད་ཀྱི་མེད་དགག་ཡིན་པའི་ཕྱིར་ཏེ། བུམ་མེད་
རིང་བོང་རྭ་མེད་འཇོག་པ་ལྟར་འཐད་ཅིང་། དེ་བུམ་མེད་ཀྱི་མེད་
དགག་ལས་འོས་མེད་པའི་ཕྱིར་རོ། །འདི་འདྲ་རྟོག་གེ་སྐམ་པོའི་རིགས་
པར་སེམས་ན་རྩ་ཤེའི་རིགས་པ་ཕལ་མོ་ཆེ་དེར་འགྱུར་རོ། །དེ་ལ་ཆོས་
ཐམས་ཅད་རང་སྐྱ་ཐུབ་པའི་རྫས་སུ་མེད་ན་རྣམ་ཤེས་ཀྱང་དེ་ལྟར་དུ་
མེད་དགོས་ལ། དེ་ལྟར་ན་འཇུག་ཊཱིཀ་ཆེན་མོར། ལུགས་དེ་དག་
གིས་ཉན་རང་གིས་གང་ཟག་རྫས་ཡོད་དུ་མེད་པར་རྟོགས་པར་འདོད་
ཀྱང་། རྣམ་ཤེས་གཉིས་པོ་རྫས་ཡོད་དུ་མེད་པར་རྟོགས་པར་མི་འདོད་
པས་གང་ཟག་རང་རྐྱ་ཐུབ་པའི་རྫས་སུ་མེད་པར་སྨྲ་བ་ནི། གང་ཟག་
གི་རང་གི་ལྡོག་པ་ནས་འདོད་པ་ཡིན་གྱི། གང་ཟག་གི་མཚན་གཞི་
རྣམ་ཤེས་ལ་དེ་ལྟར་འདོད་པ་མིན་ནོ། །ཞེས་མཚན་གཞི་རྣམ་ཤེས་
རྫས་ཡོད་དུ་གསུངས་པ་ཅི་ཞེ་ན། འདི་ནི་བསྡུ་བ་ལས། གང་ཅི་ཡང་
རུང་སྟེ། དེ་ལས་གཞན་པ་དག་ལ་མི་ལྟོས་ཤིང་། དེ་ལས་གཞན་པ་
དག་ལ་མི་བརྟེན་པར་རང་གི་མཚན་ཉིད་འདོགས་པར་བྱེད་པ་ནི་མདོར་
ན་རྫས་སུ་ཡོད་པ་ཡིན་པར་རིགས་པར་བྱའོ། །ཞེས་པའི་དོན་ཡིན་
ལ༑ དེ་ནི་རང་སྐྱ་འཛིན་ཐུབ་པའི་རྫས་ཡོད་ཅེས་པ་དེ་ཡིན་པས། དེ་
ལྟ་ན་འདིར་འགྱུར་ཏེ་ལུགས་དེ་དག་གིས་ཉན་རང་གིས་གང་ཟག་རང་



22
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྐྱ་འཛིན་ཐུབ་པའི་རྫས་ཡོད་དུ་མེད་པར་རྟོགས་པར་འདོད་ཀྱང་། རྣམ་
ཤེས་གཉིས་པོ་དེ་ལྟར་དུ་མི་འདོད་པས། གང་ཟག་རང་སྐྱ་འཛིན་ཐུབ་
པའི་རྫས་སུ་མེད་པར་སྨྲ་བ་ནི། གང་ཟག་རང་གི་ལྡོག་པ་ནས་འདོད་
པ་ཡིན་གྱི་གང་ཟག་གི་མཚན་གཞི་རྣམ་ཤེས་ལ་དེ་ལྟར་འདོད་པ་མིན་
ནོ༑ ༑ཞེས་པའི་དོན་ཡིན་པར་ལུང་རིགས་བསྒྲིགས་ན་ཐེ་ཚོམ་མེད་
དོ༑ ༑དེའི་ཕྱིར་རྣམ་ཤེས་རང་སྐྱ་ཐུབ་པའི་རྫས་སུ་མ་གྲུབ་ཀྱང་། རང་
སྐྱ་འཛིན་ཐུབ་པའི་རྫས་སུ་གྲུབ་པར་ཤེས་པར་བྱའོ། །དེ་ཡང་ཆོས་
གང་ཞིག་བློ་ཡུལ་དུ་འཆར་བ་ན་རང་དང་མཚན་ཉིད་མི་མཐུན་པའི་
གཞི་གཞན་གྱི་རྣམ་པ་ཤར་བ་ལ་མི་ལྟོས་པར་རང་དབང་དུ་འཆར་བ་
ནི༑ རང་སྐྱ་འཛིན་ཐུབ་པའི་རྫས་ཡོད་དང་། ཆོས་གང་ཞིག་རང་
ཉིད་གྲུབ་པ་རང་གི་བདག་གཞིའམ་ཆ་ཤས་ལ་ལྟོས་མེད་རང་དབང་
དུ་གྲུབ་པ་ནི་རང་སྐྱ་ཐུབ་པའི་རྫས་ཡོད་ཀྱི་དོན་ཡིན་པས་ཁྱད་པར་ཤིན་
ཏུ་ཆེའོ། །དེའི་ཕྱིར་སེམས་ཙམ་པས་ཀུན་གཞི་རྫས་ཡོད་དང་བདག་
གཉིས་ཀར་འདོད་ཀྱང་རྫས་ཡོད་ཀྱི་བདག་ཏུ་འདོད་མི་དགོས་ཏེ།
གཞན་དུ་ན་ལྷས་བྱིན་ལྟ་བུ་གང་ཟག་གི་བདག་ཏུ་འདོད་པར་ཐལ་བའི་
ཕྱིར་རོ། །ཐལ་འགྱུར་པ་རྣམས་ནི་རང་སྡེ་གཞན་གྱིས་ལྷན་སྐྱེས་སུ་
འདོད་པའི་བདག་ཕུང་ངོ་བོ་ཐ་དད་དུ་འཛིན་པའི་བློ་ཀུན་བཏགས་འབའ་



23
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཞིག་ཏུ། གང་ཕྱིར་འཇིག་རྟེན་ས་བོན་ཙམ་བཏབ་ནས། །བདག་གིས་
བུ་འདི་སྐྱེད་ཅེས་སྨྲ་བྱེད་ཅིང་། །ཤིང་ཡང་བཙུགས་སོ་སྙམ་དུ་རྟོག་
དེས་ན། །གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་སོགས་
ཀྱིས་བསྒྲུབས་ནས་རང་ལུགས་བདག་འཛིན་ལྷན་སྐྱེས་ཀྱིས་བདག་ཕུང་
ངོ་བོ་ཐ་དད་དུ་མི་འཛིན་པར། ཕུང་པོའི་བདག་ཉིད་ཅན་གྱི་རྗེ་ཁོལ་
ལྟར་དུ་རང་སྐྱ་ཐུབ་པའི་རྫས་ཡོད་དུ་འཛིན་པ་ནི། འཇུག་པར། རང་
དུ་ལྟ་བ་དང་འབྲེལ་ཡོངས་སུ་ཟད། །ཅེས་པ་རྩ་འགྲེལ་བཤད་བྱའི་
མདོ་དང་བཅས་པས་ལེགས་པར་སྒྲུབ་བོ། །དེ་ཉིད་ཀྱི་ཕྱིར་འཇུག་པའི་
རྣམ་བཤད་ཆེན་མོར། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་
པ་ནི་གྲུབ་མཐས་བློ་མ་བསྒྱུར་བ་ལའང་ཡོད་མོད་ཀྱང་། ཕུང་པོ་དང་
མཚན་ཉིད་མི་མཐུན་པའི་གཞན་དུ་ཡོད་པར་འཛིན་པ་ནི་གྲུབ་མཐས་
བློ་མ་བསྒྱུར་བ་ལ་མེད་དོ་ཞེས་སོ། །དེ་ལྟར་ན་གང་ཟག་ཀྱང་འཇོག་
ལུགས་མི་འདྲ་བ་གསུམ་དུ་ཡོད་པ་ནི། ལེགས་བཤད་སྙིང་པོ་ལས།
འདི་ལ་ཕྱི་རོལ་པས་མིག་ལ་སོགས་པའི་ཆོས་གང་ཟག་ཏུ་འཇོག་ཏུ་མི་
རུང་བ་མཐོང་ནས། དེ་དག་ལས་རྫས་གཞན་གྱི་མཐོང་བ་པོ་ལ་སོགས་
པའི་གང་ཟག་ཁས་བླངས་ཤིང་། རང་སྡེ་གཞན་གྱིས་རྫས་གཞན་ལ་
གནོད་པ་མཐོང་ནས་རྣམ་ཤེས་སམ་ཕུང་པོའི་ཆོས་གཞན་གང་ཟག་ཏུ་



24
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདོད་ལ། རྒྱལ་བའི་གསུང་རབ་ཕྱིན་ཅི་མ་ལོག་པར་ཁོང་དུ་ཆུད་པ་
རྣམས་ནི་ཐ་སྙད་དུ་བཏགས་པ་ཙམ་མ་གཏོགས་པའི་ངོ་བོ་མེད་པར་
རྟོགས་ནས་གྲོལ་བར་འཇུག་འགྲེལ་ལས་གསུངས་ལ། བཏགས་པ་ཙམ་
དེ་ཉིད་ལ་ལས་གསོག་པ་པོ་དང་འབྲས་བུ་མྱོང་བ་པོ་སོགས་ལེགས་པར་
འཇོག་ཤེས་པ་ཞིག་དགོས་སོ་ཞེས་བཀའ་སྩལ་ཏོ། །དེ་ལྟར་བདག་ཏུ་
འཛིན་པའི་བློ་དང་བློ་དེས་ཇི་ལྟར་བཟུང་བའི་བདག་ངོས་བཟུང་ནས་
དེ་ཇི་ལྟར་འགོག་པ་ཡང་། རེ་ཞིག་དང་པོ་ཀུན་བཏགས་ཀྱིས་བཟུང་
བའི་བདག་རྟག་པ་དང་ཆ་མེད་ཡིན་པ་རིགས་པའི་སྒོ་དུ་མས་འགོག་
ཅིང་། དེ་ཁེགས་པ་ན་ཡ་གྱལ་ཁེགས་ན་ཚོགས་པ་ཁེགས་པས། རྟག་
གཅིག་རང་དབང་ཅན་གྱི་སེམས་ཅན་ཡོད་པ་བློ་ངོ་དེར་ཁེགས་ཤིང་།
དེ་ཁེགས་པ་ན་རྟགས་གཞན་འགོད་པ་ལ་མི་ལྟོས་པར། ལྷན་སྐྱེས་ཀྱིས་
བཟུང་བའི་བདག་རང་དབང་བ་མེད་པ་ངེས་པར་འགྱུར་བ་ནི། འཇུག་
ཊིཀ་ཆེན་མོར། སེམས་ཅན་སྐད་ཅིག་གིས་འཇིག་པར་ངེས་པ་ན་རྟག་
གཅིག་རང་དབང་ཅན་གྱི་སེམས་ཅན་ཡོད་པ་བློ་ངོ་དེར་ཁེགས་པས།
ཕུང་པོ་ལས་ངོ་བོ་ཐ་དད་པའི་སེམས་ཅན་མེད་པ་ངེས་པར་ནུས་སོ་ཞེས་
སོ༑ ༑ཡང་ན། རང་གི་ཕུང་པོ་དང་རང་བཞིན་གཅིག་ཐ་དད་གང་
དུ་མེད་ན་རང་བཞིན་མེད་པས་ཁྱབ། དཔེར་ན། རི་བོང་གི་རྭ་བཞིན།



25
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གང་ཟག་རང་དབང་དེ་ཡང་ཕུང་པོ་དང་རང་བཞིན་གཅིག་དང་ཐ་དད་
གང་དུ་ཡང་མེད་དོ་ཞེས་ཁྱབ་བྱེད་མ་དམིགས་པ་འགོད་ལ། ཁྱབ་
པ་ནི། རང་བཞིན་གཅིག་དང་ཐ་དད་ཕན་ཚུན་སྤངས་འགལ་གྱི་དངོས་
འགལ་དུ་ངེས་པའི་ཚད་མས་དགག་བྱའི་ཆོས་ལ་རྟགས་ལོག་གིས་ཁྱབ་
པ་ངེས་ལ། དེ་དང་ཕྱོགས་ཆོས་འཇལ་བའི་ཚད་མ་གཉིས་བསྡོམས་
པའི་བྱེད་པས་རྟགས་མི་མཐུན་ཕྱོགས་ལས་ཟློག་པ་དང་། མཐུན་ཕྱོགས་
ཁོ་ན་ལ་ཡོད་པར་ངེས་པས་རྗེས་ཁྱབ་ངེས་པར་བྱེད་པ་ཡིན་ནོ། །ཕྱོགས་
ཆོས་ནི། རང་རྒྱུད་ཀྱི་ཕུང་པོ་གང་ཟག་རང་དབང་བ་དང་རང་བཞིན་
གཅིག་ཏུ་མེད་དེ། མི་རྟག་ཅིང་གཞན་དབང་ཅན་ཡིན་པའི་ཕྱིར། ཁྱབ་
སྟེ༑ གང་ཟག་རང་རྐྱ་བ་ཡིན་ན་རྟག་པ་དང་རང་དབང་ཅན་ཡིན་
དགོས་པའི་ཕྱིར། ཁྱོད་དེ་ལས་རང་བཞིན་ཐ་དད་མེད་དེ། དེ་ལྟར་
ཡོད་ན་དམིགས་སུ་རུང་བ་ལས་མ་དམིགས་པའི་ཕྱིར་རོ། །རྟགས་
དེ་གཉིས་ལ་བརྟེན་ནས་བདག་འཛིན་ཀུན་བཏགས་ཀྱི་ཞེན་ཡུལ་རྣམ་
པར་བཅད་པ་སྡུག་བསྔལ་བདེན་པའི་ཁྱད་ཆོས་སུ་གྱུར་པའི་རྟག་གཅིག་
རང་དབང་ཅན་གྱིས་སྟོང་པ་དང་བདག་མེད་པར་འགྲུབ་ལ། རྩ་བའི་
རྟགས་ལ་བརྟེན་ནས་བདག་འཛིན་ལྷན་སྐྱེས་ཀྱི་ཞེན་ཡུལ་རང་རྐྱ་ཐུབ་
པའི་བདག་རྣམ་པར་བཅད་པའི་བདག་མེད་པ་འགྲུབ་པར་བཤད་དོ།།



26
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དེ་ལྟ་བུའི་བདག་མེད་པའི་ལྟ་བ་འདི་ནི་རང་སྡེ་གཞན་ཀུན་གྱི་ཐུན་མོང་
བ་ཡིན་ཞིང་། ཁྱད་པར་ཉན་ཐོས་སྡེ་གཉིས་ནི་ཐབས་ཕྱོགས་ངེས་འབྱུང་
དང་། ཤེས་རབ་ཀྱི་ཕྱོགས་བདེན་བཞིས་བསྡུས་པ་མི་རྟག་སོགས་བཅུ་
དྲུག་བསྒོམས་པར་འདོད་ཀྱང་གྲོལ་ལམ་དངོས་ནི་རང་རྐྱ་ཐུབ་པའི་རྫས་
ཡོད་ཀྱི་བདག་མེད་པའི་ལྟ་བ་འདི་ཁོ་ན་ལས་གཞན་མེད་དོ། །བསྒོམ་
ཚུལ་ནི། ཞི་གནས་གྲུབ་པར་གྱུར་པ་ཡིས། །དྲན་པ་ཉེར་བཞག་བསྒོམ་
པར་བྱ། །ཞེས་པ་ལྟར། དང་པོ་ཞི་གནས་བཙལ་ཏེ་དེ་རྗེས་སུ་བདག་
མེད་སོགས་ལ་དམིགས་པའི་ལྷག་མཐོང་གིས་སྲིད་རྩ་འཇོམས་དགོས་
པར་བཤད་དོ། །སྨྲས་པ། རྣམ་གསུམ་ངུར་སྨྲིག་མཛེས་པའི་གོས་
ཀླུབས་ཤིང་། །རྒྱ་ཆེ་ཐུབ་གསུང་མངོན་པའི་གཞུང་ལུགས་ལ། །ལེགས་
བཤད་གཏམ་གྱིས་དགའ་སྟོན་མྱོང་འདོད་པ། །དོན་སྨྲའི་ལྟ་གྲུབ་མཁས་
པའི་གཞུང་བཞིན་བཤད། །
འཐེག་ཆེན་པ་རྣམས་ཀྱིས་སྟོང་པ་ཉིད་ཀྱི་ལྟ་བ་གཏན་ལ་འབེབས་
ཚུལ་ལའང་། སྤྱིར་ཐེག་པ་ཆེ་ཆུང་དང་དབུ་སེམས་གང་གི་ལུགས་
ཀྱི་དགག་བྱ་ལ་ལམ་གྱི་དགག་བྱ་དང་། རིགས་པའི་དགག་བྱ་གཉིས་
སུ་ཡོད་པ་ལས། དང་པོ་ནི། རང་རང་གི་ལམ་གྱི་སྤང་བྱའི་སྒྲིབ་པ་
རྣམས་ཡིན་ཞིང་། གཉིས་པ་ནི། རིགས་པའི་དབང་ཕྱུག་གིས། འདི་



27
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡུལ་སུན་ཕྱུང་མེད་པར་ནི། །དེ་སྤོང་བ་ནི་ནུས་མ་ཡིན། །ཞེས་པ་
ལྟར། ཕྱིན་ཅི་ལོག་གི་འཛིན་པ་དང་དེས་བཟུང་བའི་ཡུལ་གཉིས་ལས།
ཕྱི་མ་ནི་རྟགས་ཀྱི་དགག་བྱ་ཡང་ཡིན་ཏེ། ཡུལ་ཅན་ཕྱིན་ཅི་ལོག་ལྡོག་
པ་ལ་དེས་བཟུང་བའི་ཡུལ་དགག་པ་ལ་རགས་ལས་པའི་ཕྱིར་རོ། །ལྟ་
བ་གཏན་ལ་འབེབས་པའི་དགག་བྱའི་གཙོ་བོའང་འདི་ཉིད་ཡིན་པར་
འཕགས་ཡུལ་གྱི་པཎ་གྲུབ་རྣམས་མགྲིན་གཅིག་ཏུ་གསུང་ངོ་། །
དེ་དག་ལས་ཤིང་རྟ་ཆེན་པོ་འཕགས་པ་ཐོགས་མེད་ཀྱི་སྲོལ་
རྗེས་སུ་འཇུག་པ་སེམས་ཙམ་པའི་ཆེན་པོ་རྣམས་ཀྱི་བཞེད་པ་མཐར་
ཐུག་པའི་སྟོང་པ་ཉིད་ཀྱི་ཚུལ་ནི་རང་ཅག་རྣམས་ཀྱི་རྟོག་པ་དང་རྟོག་
མེད་ཀྱི་ཤེས་པ་གང་ལའང་གཟུང་འཛིན་རྫས་གཞན་བདེན་པར་སྣང་
བའམ། ཐ་སྙད་ཀྱི་གཞིར་སྡོད་ལུགས་ཀྱི་ངོས་ནས་ཡོད་པར་སྣང་བ་
ལྟར་དུ་གྲུབ་པར་འགོག་པ་འདི་ཉིད་ཡིན་ཏེ། དེ་ཡང་ཉི་ཤུ་པ་ལས།
རང་གི་ས་བོན་གང་ལས་སུ། །རྣམ་རིག་སྣང་བ་གང་བྱུང་བ། །ཞེས་
པ་ལྟར། དཔེར་ན། རྨི་ལམ་དུ་བག་ཆགས་ཀྱི་དབང་གིས་སྣོད་བཅུད་
ཀྱི་སྣང་བ་ཇི་སྙེད་ཅིག་འབྱུང་ཡང་། ཐམས་ཅད་སེམས་ལས་དོན་
གཞན་དུ་མེད་པ་ལྟར། སད་པའི་གནས་སྐབས་སུ་སྣང་བའི་སྣོད་བཅུད་
ཀྱི་སྣང་བ་འདི་ཐམས་ཅད་ཀྱང་ནང་བག་ཆགས་སྨིན་པའི་སེམས་ཀྱི་



28
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྣང་བ་ཙམ་ལས་དོན་གཞན་མེད་པ་རྨི་ལམ་དང་འདྲ་བ་ཞིག་ཡིན་པ་
དང་། དེ་ལྟ་ནའང་སེམས་ཅན་རྣམས་ཀྱི་དབང་ཤེས་ལ་སྣོད་བཅུད་
རྣམས་སྣང་བ་ན་སེམས་ཀྱི་སྣང་བ་ཙམ་ཡིན་པའི་ཚུལ་དེ་ཉིད་མ་ཤར་
བར། དེ་ལས་བཟློག་ཏེ་ཡུལ་ཅན་སྒྲ་བློ་གང་ལའང་ལྟོས་མེད་ཐ་དད་
དུ་ཡུལ་རང་གི་སྡོད་ལུགས་ཀྱི་ངོས་ནས་ཚུར་རྒྱང་ཆད་ལིང་ངེ་བར་
གྲུབ་པ་ལྟར་གྱི་སྣང་བ་འདི་ནི། རྟོག་མེད་དབང་ཤེས་ལ་ལྟོས་པའི་གཟུང་
འཛིན་རྫས་ཐ་དད་པའི་སྣང་ཚུལ་དུ་འདོད་དོ། །དེ་བཞིན་གཟུགས་
སོགས་ཀྱི་དངོས་པོ་རྣམས་ཡུལ་ཅན་སྒྲ་རྟོག་ལ་ལྟོས་པ་མེད་པའི་བདེན་
གྲུབ་ཡིན་ཀྱང་། དེ་དག་རྟོག་པའི་ཡུལ་དུ་ནི་བདེན་པར་མ་གྲུབ་སྟེ།
དེའི་ཡུལ་དུ་གྱུར་པ་བརྡ་སྦྱར་བ་ལ་ལྟོས་པའི་ཕྱིར་རོ། །དེ་ལྟ་ནའང་
དེ་དག་རྟོག་པ་ལ་ཇི་ལྟར་སྣང་བའི་ཚུལ་ནི། རྣམ་པར་གཏན་ལ་དབབ་
པ་བསྡུ་བ་ལས། དེ་ལ་བྱིས་པ་རྣམས་ནི་བརྗོད་པར་བྱ་བའི་དངོས་པོ་
ལ་རྒྱུ་ལྔས་མིང་ཇི་ལྟ་བ་དང་བརྗོད་པ་ཇི་ལྟ་བ་བཞིན་དུ་ངོ་བོ་ཉིད་དུ་
མངོན་པར་ཞེན་པར་རིག་པར་བྱ་སྟེ། ཞེས་པ་ལྟར། གཟུགས་སོགས་
གཟུགས་ཀྱི་བརྡ་འཇུག་པའི་གཞི་ཡིན་པ་དེ་ཇི་ལྟར་སྣང་བལྟས་པ་ན་
གནས་ཚུལ་དེ་ལས་ལྡོག་སྟེ་མིང་དང་བརྡས་མ་བཞག་པར་འབྲེལ་མེད་
རྒྱང་ཆད་ལྟ་བུར་རང་གི་གནས་ལུགས་ཀྱི་དབང་གིས་གྲུབ་པ་བཞིན་



29
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དུ་སྣང་བ་འདི་ནི་རྟོག་པ་ཡིད་ཤེས་ལ་ལྟོས་པའི་གཟུང་འཛིན་རྫས་ཐ་
དད་པའི་སྣང་ཚུལ་ལོ། །དེའི་ཕྱིར་གཟུགས་སོགས་རྟོག་པ་དང་རྟོག་
མེད་ལ་ཚུལ་ཇི་ལྟར་སྣང་བ་ལྟར་དུ་གྲུབ་པར་འཛིན་པ་ནི་ཆོས་ཀྱི་བདག་
ཏུ་འཛིན་པའི་སྒྲོ་འདོགས་ཡིན་ལ། དེ་བྱིས་པ་རྣམས་ལ་ཡོད་པ་སྔར་
བཤད་པ་རྣམས་དང་བསྡུ་བའི་ལུང་དེས་འགྲུབ་ཅིང་། དེ་འདྲ་བའི་
འཛིན་སྟངས་འཐད་ལྡན་དུ་དོན་སྨྲ་སྡེ་གཉིས་ཀྱང་འདོད་པས་ལུགས་
འདིས་དེ་གཉིས་ཕྱོགས་སྔ་བྱས་ནས་འགོག་གོ །དེ་ལ་བྱེ་བྲག་ཏུ་སྨྲ་
བ་རྣམས་ཧ་ཅང་བཏགས་དོན་འཚོལ་ཆེ་བས་ཆོས་དེ་ལས་གཞན་རང་
དབང་བའི་རྫས་རེ་མེད་ན་ཡོད་པར་འཇོག་མི་ཤེས་པས་ཐམས་ཅད་
ཀྱང་དོན་བྱེད་ནུས་པའི་རྫས་སུ་གྲུབ་པའི་དངོས་པོར་འདོད་ལ། མདོ་
སྡེ་པ་རྣམས་འདུ་མ་བྱས་རྫས་གྲུབ་ཏུ་མི་འདོད་ཀྱང་། རྣམ་འགྲེལ་
ལས། གལ་ཏེ་ཀུན་ལ་ནུས་མེད་ན། །ས་བོན་སོགས་ནི་སྨྱུག་སོགས་
ལ༑ ༑ནུས་མཐོང་གལ་ཏེ་དེ་ཀུན་རྫོབ། །འདོད་ན་ཅི་སྟེ་དེ་ལྟར་འགྱུར།།
ཞེས་སོགས་ལྟར་འདུ་བྱས་ཐམས་ཅད་ལ་རང་ངོས་ནས་འབྲས་བུ་སྐྱེད་
པའི་ནུས་པ་རྫས་གྲུབ་རེ་མེད་ན། དེ་དག་དོན་བྱེད་པའི་ནུས་པ་ཐམས་
ཅད་ཀྱིས་སྟོང་པས་ཡོད་པར་འཇོག་མི་ཤེས་པ་ནི་འདྲའོ། །དེའི་ཕྱིར་
དོན་སྨྲ་གཉིས་ཀྱིས་ཤེས་པ་སྐད་ཅིག་ཆ་མེད་དང་རྡུལ་ཕྲན་ཕྱོགས་ཀྱི་



30
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆ་མེད་རྩོམ་གཞིར་བྱས་ཏེ་རྒྱུན་དང་ཕྱི་རོལ་དོན་གྱི་གཟུགས་སོགས་
རགས་པ་རྣམས་གྲུབ་པར་འདོད་དོ། །ལུགས་འདིས་ནི་ཉི་ཤུ་པ་ལས།
དྲུག་གིས་གཅིག་ཆར་སྦྱར་བ་ན། །ཕྲ་རབ་རྡུལ་ཆ་དྲུག་ཏུ་འགྱུར། །དྲུག་
པོ་དག་ཀྱང་གོ་གཅིག་ན། །གོང་བུའང་རྡུལ་ཕྲན་ཙམ་དུ་འགྱུར། །ཞེས་
སོགས་ཀྱིས་ཆ་མེད་བཀག་སྟེ་དེ་རྩོམ་གཞིར་བྱས་པའི་ཕྱི་དོན་འགོག་
ཅིང་། དེ་དང་ཐེག་བསྡུས་ལས། ཡི་དྭགས་དུད་འགྲོ་མི་རྣམས་དང་།།
ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་
པས། །དོན་མ་གྲུབ་པར་འདོད་པ་ཡིན། །ཞེས་སོགས་ཀྱིས་རྟོག་མེད་
དབང་ཤེས་ལ་ལྟོས་པའི་ཕྱི་དོན་བཀག ཡང་ཐེག་བསྡུས་ལས། མིང་
གི་སྔ་རོལ་བློ་མེད་ཕྱིར། །མང་བའི་ཕྱིར་དང་མ་འདྲེས་ཕྱིར། །དེ་
ཡི་བདག་ཉིད་བདག་མང་དང་། །བདག་འདྲེས་འགལ་བས་འགྲུབ་
པར་འགྱུར། །ཞེས་སོགས་ཀྱིས་རྟོག་པ་ཡིད་ཤེས་ལ་བརྟེན་པའི་ཕྱི་
དོན་བཀག་ནས། བྱང་ས་དང་བསྡུ་བ་གཉིས་ཀས་དེས་སྟོང་པའི་སྟོང་
ཉིད་དབུ་མའི་དོན་མཐར་ཐུག་པ་དང་ཆོས་ཀྱི་བདག་མེད་ཀྱི་ཡོངས་
གྲུབ་ཏུ་འབད་པ་དུ་མས་བསྒྲུབས་པས། ལུགས་འདིས་ཆོས་ཀྱི་བདག་
འཛིན་དང་། དེས་བཟུང་བའི་ཆོས་བདག་ངོས་བཟུང་སྟེ་འགོག་པའི་
ཚུལ་ནི་དེ་ཁོ་ན་ཡིན་ཞིང་། ཐེག་ཆེན་རིགས་ཅན་རྣམས་ཀྱི་བསྒོམ་



31
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱའི་གཙོ་བོའི་སྟོང་པ་ཉིད་ཀྱང་འདི་ཁོ་ན་ལས་གཞན་དུ་མ་མཆིས་སོ།།
དེ་ལ་དབུ་སེམས་སུའི་ལུགས་ལ་ཡང་ཆོས་ཀྱི་བདག་མེད་ཀྱི་ཡོངས་གྲུབ་
གཏན་ལ་འབེབས་པ་ན་སྟོང་གཞི་གང་ལ་བྱ་དགོས་པ་ནི་ཆོས་ཀྱི་བདག་
འཛིན་གྱིས་གཞི་གང་ལ་ཆོས་ཀྱི་བདག་ཏུ་བཟུང་བ་དེ་ལ་རག་ལས་པ་
ནི༑ དཔེར་ན་ཐག་པ་ལ་སྦྲུལ་དུ་བཟུང་ནས་སྐྲག་པའི་སྡུག་བསྔལ་
བསལ་བར་འདོད་པ་ན་ཐག་པ་སྟོང་གཞིར་གཟུང་ནས་དེ་སྦྲུལ་གྱིས་
སྟོང་ངོ་ཞེས་བསྟན་དགོས་ཀྱི། ཐག་པ་སྦྲུལ་གྱིས་སྟོང་པ་སྟོང་གཞིར་
བཟུང་ནས་དེ་ཐག་པ་དང་སྤྲུལ་དོན་གཞན་དུ་ཡོད་དོ་ཞེས་བརྗོད་དུ་མི་
རུང་བ་དང་འདྲ་བར་གསུངས་སོ། །འོན་ཀྱང་སེམས་ཙམ་པ་རྣམས་
བོད་འགའ་ཞིག་ལྟར་ཆོས་ཉིད་སྟོང་གཞིར་བཟུང་ནས་དེ་ཀུན་རྫོབ་པའི་
ཆོས་གཞན་གྱིས་སྟོང་པའི་གཞན་སྟོང་མི་འདོད་ཀྱང་། གཟུང་བ་སྟོང་
གཞིར་བཟུང་ནས་དེ་འཛིན་པ་དང་དོན་གཞན་གྱིས་སྟོང་པའི་སྟོང་ཉིད་
ནི་འདོད་དོ། །དེ་ལྟར་དབང་ཡིད་གཉིས་ལ་ལྟོས་པའི་གཟུང་འཛིན་
དོན་གཞན་གྱིས་སྟོང་པར་རྟོགས་པ་ན་ཚུལ་དེ་ལྟར་དུ་འཛིན་པའི་རྟོག་
པ་དང་། དེ་ལྟར་སྣང་བའི་དབང་ཤེས་དེ་ཉིད་འཁྲུལ་བར་འགྲུབ་ལ།
དེ་གྲུབ་ན་ཆོས་ཐམས་ཅད་ཡུལ་ཅན་ལས་དོན་གཞན་མེད་པར་སེམས་
ཙམ་དུ་ངང་གིས་རྟོགས་པར་འགྱུར་རོ། །འདིའི་ལུགས་ཀྱི་ལྟ་བ་བསྒོམ་



32
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་རིམ་པ་ཡང༌། ལང་གཤེགས་ལས། སེམས་ཙམ་ལ་ནི་དམིགས་
ནས་ནི། །ཕྱི་རོལ་དོན་ལ་མི་རྟོག་གོ །དེ་བཞིན་ཉིད་ལ་དམིགས་ནས་
ནི༑ ༑སེམས་ཙམ་ལས་ཀྱང་འདའ་བར་བྱ། །སེམས་ཙམ་ལས་ནི་
འདས་ནས་ནི། །སྣང་བ་མེད་ལས་འདའ་བར་བྱ། །སྣང་མེད་གནས་
པའི་རྣལ་འབྱོར་པ། །དེ་ཡིས་ཐེག་པ་ཆེན་པོ་མཐོང་། །ཞེས་པ་ལྟར།
རྐང་པ་དང་པོའི་ཤུགས་བསྟན་གང་ཟག་གི་བདག་མེད་རྟོགས་པའི་རྣལ་
འབྱོར་གྱི་ས་དང་། སེམས་ཙམ་ལ་དམིགས་པའི་རྣལ་འབྱོར་གྱི་ས།
དེ་བཞིན་ཉིད་ལ་དམིགས་པའི་རྣལ་འབྱོར་གྱི་ས། སྣང་མེད་ལ་གནས་
པའི་རྣལ་འབྱོར་གྱི་ས་སྟེ། རྣལ་འབྱོར་བཞི་ཡི་རིམ་པས་ས་བཅུ་བགྲོད་
དེ་སྤངས་རྟོགས་མཐར་ཕྱིན་པའི་ཚུལ། ཐེག་བསྡུས་ལས། ཤེས་བྱའི་
གནས་དང་མཚན་ཉིད་དེར་འཇུག་དང་། །རྒྱུ་དང་འབྲས་བུ་དེ་རབ་
དབྱེ་བ་དང་། །བསླབ་པ་གསུམ་དང་དེ་འབྲས་སྤངས་པ་དང་། །ཡེ་
ཤེས་ཐེག་པ་མཆོག་གྱུར་ཁྱད་པར་འཕགས། །ཞེས་གཞི་དངོས་པོའི་
གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་ཚུལ་
དང་བཅས་ཏེ་ལེགས་པར་བཤད་དོ། །སྨྲས་པ། མདོ་དང་རྒྱུད་སྡེ་
རྒྱ་མཚོའི་དགོངས་པའི་བཅུད། །རྣམ་དཔྱོད་བློ་ཡིས་མྱང་བར་སྙེམས་
པ་ཡིས། །པཎ་གྲུབ་ཉི་ཟླ་ལྟར་གྲགས་འབྱུང་གནས་ཀྱི། །རྣམ་རིག་



33
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྲུབ་མཐའི་ཆུ་གཏེར་བསྔགས་འོས་གནས།
༈ ས་གསུམ་ན་སྙན་པའི་བ་དན་ལྷང་ངེར་གཡོ་བ་སློབ་དཔོན་
ཀླུ་སྒྲུབ་ཞབས་ཀྱི་རྗེས་སུ་འཇུག་པ་ལ། དང་པོའི་སངས་རྒྱས་བསྐྱངས།
བར་གྱི་ལེགས་ལྡན་འབྱེད། མཐར་ཟླ་བ་སྟེ་འཐད་སྦྱོར་གྱི་གང་ཟག་
གསུམ་དང་། ལེགས་ལྡན་རང་རྒྱུད་ཀྱི་ཕྱོགས་དང་། སངས་རྒྱས་
བསྐྱངས་དང་ཟླ་བའི་ཞབས་ཐལ་འགྱུར་ཀྱི་ཕྱོགས་ཏེ་ཕྱོགས་འཛིན་པ་
གཉིས་དང་། ལེགས་ལྡན་གྱི་དབུ་མ་སྙིང་པོ། ཞི་འཚོའི་དབུ་མ་རྒྱན།
ཞི་བ་ལྷའི་སྤྱོད་འཇུག དཔལ་ལྡན་ཟླ་བའི་དབུ་མ་འཇུག་པ་སྟེ་རྣམ་
བཞག་ཆེན་པོ་བཞི་རྣམས་སུ་བྱུང་བ་ལས། ཀླུ་སྒྲུབ་ཡབ་སྲས་གཉིས་
ནི་གཞུང་ཕྱི་མོའི་དབུ་མ་པ་ཞེས་དབུ་མ་པ་གཞན་ཀུན་གྱིས་མདོ་སྔགས་
གང་གི་སྐབས་སུའང་ཡིད་ཆེས་པའི་ཁུངས་སུ་བྱེད་པར་གསུངས་ཤིང་།
གཞན་རྣམས་དགག་བྱ་ཕྲ་རགས་ཀྱི་དབང་གིས་ཐལ་རང་གི་ཕྱོགས་
གཉིས་སུ་འགྱུར་ཏེ། འཆི་མེད་མཛོད་ལས། རང་རྒྱུད་རང་དབང་
བདག་དབང་དང་། །ཞེས་དང་། ཤེས་རབ་སྒྲོན་མེ་ལས། དེ་ནི་
སུན་འབྱིན་པའི་ལན་བཏབ་པ་དང་རང་དབང་དུ་རྗེས་སུ་དཔག་པའི་
མཐུས། ཞེས་དང་། ཡང་དེ་ཉིད་ལས། ཕ་རོལ་པོས་སུན་འབྱིན་
པའི་ལན་བཏབ་པ་དང་རང་དབང་དུ་རྗེས་སུ་དཔག་པ་ཁ་ན་མ་ཐོ་བ་



34
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མེད་པ་བསྟན་པའི་མཐུས་ཞེས་སོགས་ལྟར། ཕ་རོལ་པོ་ལ་བདེན་མེད་
དུ་རྟོགས་པའི་ལྟ་བ་སྐྱེ་བའི་ཡན་ལག་ཏུ་རང་ངོས་ནས་གྲུབ་པའི་རྟགས་
སྦྱོར་ཁས་ལེན་པའི་དབུ་མ་པ་ནི་དབུ་མ་རང་རྒྱུད་པ་ཡིན་པས་ལེགས་
ཞི་གཉིས་སོགས་དང་། ཚིག་གསལ་ལས། གང་ལས་གཏན་ཚིགས་
དང་དཔེ་བཀོད་པ་འབྲས་བུ་དང་བཅས་པར་འགྱུར་བ་འདི་ཙམ་ཞིག་
གིས་བརྩད་པ་ན་ཅི་ཕ་རོལ་པོས་ཁས་ལེན་པར་མི་བྱེད་དམ། ཞེས་
དང་། འོན་ཏེ། ཕ་རོལ་པོ་རང་གིས་ཁས་བླངས་ཀྱང་འགལ་བས་
བརྩད་པས་ཀྱང་མི་བཟློག་ན་དེའི་ཚེ་ངོ་ཚ་མེད་པ་ཉིད་ཀྱིས་གཏན་
ཚིགས་དང་དཔེ་གཉིས་ཀྱིས་ཀྱང་ལྡོག་པར་མི་འགྱུར་རོ། །ཞེས་སོགས་
ལྟར། རང་རྒྱུད་ཁས་མི་ལེན་ཞིང་ཕ་རོལ་པོ་ལ་ལྟ་བ་སྐྱེ་བའི་ཡན་ལག་
ཏུ་གཞན་གྲགས་ཀྱི་ཐལ་འགྱུར་གཙོ་བོར་སྨྲ་བའི་དབུ་མ་པ་ནི་ཐལ་
འགྱུར་བ་ཡིན་ལ་སངས་རྒྱས་བསྐྱངས་དང་ཞི་ཟླ་གཉིས་སོགས་སོ།།
འདི་དག་ལ་མཁས་པའི་འཆད་ཚུལ་གཞན་ཡང་ཡོད། དེ་ལ་སྤྱིར་ཐལ་
རང་གཉིས་བདེན་གྲུབ་རིགས་པའི་རྣམ་གྲངས་མཐའ་ཡས་པའི་སྒོ་ནས་
བཀག་ཅིང་། བདེན་མེད་དུ་ལེགས་པར་ཞལ་གྱིས་བཞེས་པའི་དབུ་
མ་པ་ཡིན་པར་མཚུངས་ཀྱང་། ནང་གསེས་ཀྱི་ལྟ་བའི་ཁྱད་པར་ཤིན་
ཏུ་ཆེ་སྟེ་རང་རྒྱུད་པ་མན་ཆད་ཀྱི་ལུགས་ལ་ཆོས་གང་ཡིན་ཀྱང་རང་



35
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ངོས་ནས་གྲུབ་དགོས་པས་བཏགས་དོན་བཙལ་ན་རྙེད་དགོས་པར་འདོད་
ལ༑ དེའི་གནད་ཀྱིས་རང་རྒྱུད་པས་ངའོ་སྙམ་པའི་ང་ཡི་མཚན་གཞི་
རང་གི་བདག་གཞིའི་གསེབ་ནས་ཡིད་ཀྱི་རྣམ་ཤེས་སམ་དེའི་རྒྱུན་ཅི་
རིགས་བཞག་ལ། ཐལ་འགྱུར་པས་རང
པ་རང་ངོས་ནས་གྲུབ་པར་མི་འདོད་
པས་དེ་ལྟར་བཙལ་ན་མི་རྙེད་པར་རང་གི་ཕུང་པོའི་སྟེང་དུ་ང་སྣང་ཙམ་
ཞིག་ཏུ་བཞེད་པའི་ཕྱིར། དང་པོ་ཡིན་ཏེ། རྟོག་གེ་འབར་བ་ལས།
འདི་ལྟར་ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་
དངོས་སུ་འདོག་སྟེ་རྣམ་པར་ཤེས་པ་ནི་ཡང་སྲིད་པ་ལེན་པའི་ཕྱིར་
བདག་ཡིན་ནོ། །ཞེས་སོ། །གཉིས་པ་ཡིན་ཏེ། འཇུག་པ་ལས། དེ་
ཉིད་བདག་ཅན་དངོས་ལས་ཚུལ་རོལ་ཏུ། །གནས་རྙེད་མ་ཡིན་དེ་ཕྱིར།
ཞེས་དང་། རྣམ་དཔྱད་མེད་པར་འཇིག་རྟེན་ཉིད་ལས་འདིར། །རང་
གི་ཡན་ལག་བརྟེན་ནས་འདོགས་པར་འགྱུར། ཞེས་དང་། ཡབ་སྲས་
མཇལ་བ་ལས། ཆོས་རྣམས་རེ་རེ་ནས་བཙལ་བ་ན་ཐ་སྙད་ཙམ་མ་
གཏོགས་མིག་གི་སྐྱེ་མཆེད་མི་དམིགས་སོ། །ཞེས་སོགས་མང་ངོ་།།
གཞན་ཡང་རང་རྒྱུད་པས་རང་ངོས་ནས་གྲུབ་པར་འདོད་པའི་གནད་
ཀྱིས་མདོ་སྡེ་པ་ལྟར་རྡུལ་ཕྲ་རབ་བསགས་པའི་རྫས་གྲུབ་ཁས་ལེན་ལ།
ཐལ་འགྱུར་བས་མི་འདོད་ཅིང་དེ་བཀག་པའི་ཕྱིར། རྟགས་རིམ་བཞིན་



36
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྲུབ་སྟེ། རྟོག་གེ་འབར་བ་ལས། རིགས་གཅིག་པའི་རྡུལ་ཕྲ་རབ་
བསགས་པ་ལས་བུམ་པ་ལ་སོགས་པ་ཡང་རྫས་སུ་བདག་ཅག་འདོད་
དེ༔ ཕྲ་རབ་བཞིན་ནོ། །ཞེས་སོགས་དང་། འཇུག་པ་ལས། གཞན་
གྱི་ལྟར་ན་རྫས་ལ་ཆགས་པ་ཡིས། །འཇིག་རྟེན་གྲགས་པའི་རྣམ་བཞག་
ཀུན་ཀྱང་བརླག །ཞེས་དང་། དེ་ཉིད་སྐབས་སུ་ཞེས་པའི་རང་འགྲེལ་
ལས། གང་ཞིག་ཀུན་ནས་ཉོན་མོངས་པ་དང་རྣམ་པར་བྱང་བའི་རྒྱུར་
གྱུར་པ་རྫས་ཀྱི་བདག་ཉིད་སྐྱེ་བར་འགྱུར་བར་བྱ་དགོས་སོ་ཞེས་སྨྲ་ན་
ཞེས་སོ། །དེ་ལྟར་རང་རྒྱུད་པའི་རྫས་གྲུབ་ཁས་བླངས་པ་ཉིད་ཀྱིས་
ཐལ་འགྱུར་བས་དགག་བྱར་འདོད་རྒྱུའི་རང་གི་ངོ་བོ་ཉིད་ཀྱིས་གྲུབ་
པར་ཁས་ལེན་པ་སྟེ། རྫས་གྲུབ་ལ་རང་ངོས་ནས་མ་གྲུབ་པ་སྨྲ་བའི་
ཕྱི་ནང་གི་གྲུབ་མཐའ་སྨྲ་བ་སུ་ཡང་མི་སྲིད་པའི་ཕྱིར། གཞན་ཡང་།
ཐལ་འགྱུར་བས་དོན་དམ་དཔྱོད་པའི་རྟགས་ཀྱི་དགག་བྱ་མཐར་ཐུག་
ཏུ་འདོད་རྒྱུའི་རང་མཚན་དེ་རང་རྒྱུད་པས་ཡོད་པར་འདོད་པའི་ཕྱིར་
ཏེ༑ དགོངས་འགྲེལ་ལ། ཆོས་རྣམས་ཀྱི་མཚན་ཉིད་ངོ་བོ་ཉིད་མེད་
པ་གང་ཞེ་ན། ཀུན་བཏགས་པའི་མཚན་ཉིད་གང་ཡིན་པའོ། །ཞེས་
པའི་དོན་སེམས་ཙམ་པས་སྒྲས་ཟིན་ལྟར་ཀུན་བཏགས་མཚན་ཉིད་ངོ་
བོ་ཉིད་མེད་པར་བཤད་པ་ལ། ལེགས་ལྡན་གྱིས་སེམས་ཙམ་པ་ཁྱེད་



37
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱིས་ཀུན་བཏགས་མཚན་ཉིད་ངོ་བོ་མེད་པར་བཤད་པའི་ཀུན་བཏགས་
དེ་འདོགས་བྱེད་དང་བཏགས་དོན་གང་ལ་བྱེད་ཀྱང་དངོས་པོ་ལ་བཀུར་
འདེབས་སུ་འགྱུར་ཞེས་རིམ་གྱིས་བཀག་ནས་རང་ཉིད་ཀྱིས་མདོ་དོན་
གཞན་དུ་འཆད་པའི་ཕྱིར། རིམ་བཞིན་གྲུབ་སྟེ། ཤེས་རབ་སྒྲོན་མེ་
ལས། དེ་ལ་འདིར་གལ་ཏེ་གཟུགས་ཞེས་བྱ་བར་ཡིད་ལ་བརྗོད་པ་དང་
ཚིག་ཏུ་བརྗོད་པའི་ཀུན་བཏགས་པའི་ངོ་བོ་ཉིད་མེད་དོ་ཞེ་ན་ནི། ཞེས་
སོགས་དང་། ཀུན་བཏགས་ནི་མེད་པ་མ་ཡིན་ཏེ། ཞེས་དང་། རང་
ཉིད་ཀྱིས་དགོངས་འགྲེལ་གྱི་དོན་ཀུན་བཏགས་དོན་དམ་པར་མཚན་
ཉིད་ངོ་བོ་ཉིད་མེད་པ་ལ་བཤད་པའི་ཕྱིར་ཏེ། ཤེས་རབ་སྒྲོན་མེ་ལས།
ཀུན་བཏགས་མཚན་ཉིད་ངོ་བོ་ཉིད་མེད་པར་སྟོན་འདོད་པས་ནི་དབུ་
མའི་རིགས་པ་འདོད་པར་བྱའོ་ཞེས་དང་། དབུ་མ་སྣང་བ་ལས། གཞན་
གྱི་དབང་གི་ངོ་བོ་ཉིད་སྒྱུ་མ་ལ་སོགས་པ་དང་ཁྱད་པར་མེད་པ་དེ་ཉིད་
ལ་རྟག་པ་དང་། མི་རྟག་པ་ལ་སོགས་པ་དོན་དམ་པའི་རང་གི་ངོ་བོར་
སྒྲོ་འདོགས་པ་གང་ཡིན་པ་དེ་ནི་ཀུན་བཏགས་པའི་ངོ་བོ་ཉིད་དོ། །དེ་
ཡང་ཇི་ལྟར་ཀུན་བཏགས་པའི་ངོ་བོ་ཉིད་དུ་གྲུབ་པའི་ཕྱིར། མཚན་
ཉིད་ངོ་བོ་ཉིད་མེད་པ་ཉིད་དུ་རྣམ་པར་བཞག་གོ །ཞེས་སོ། །གཞན་
ཡང་ཐལ་རང་གཉིས་རང་གི་མཚན་ཉིད་ཀྱིས་གྲུབ་པ་འདོད་མི་འདོད་



38
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་ཁྱད་པར་ཡོད་དེ། ལེགས་ལྡན་སོགས་རང་རྒྱུད་པ་མན་གྱིས་ཡུལ་
དེ་ལ་ཚད་མར་སོང་ན་ཡུལ་དེའི་རང་མཚན་ལ་ཚད་མར་འགྲོ་དགོས་
པ་དང་། དེ་ཉིད་ཚད་མས་གྲུབ་ཚུལ་མཐར་ཐུག་ཏུ་འདོད་ལ། ཐལ་
འགྱུར་བས་དེ་འདྲ་དེ་རྟགས་ཀྱི་དགག་བྱ་མཐར་ཐུག་ཏུ་བཞེད་པའི་
གནད་ཀྱིས་རྫུན་པ་བསླུ་བའི་ཆོས་ཅན་གྱི་ཡུལ་ཅན་གྱིས་རང་གི་མཚན་
ཉིད་ཀྱིས་གྲུབ་པར་གནས་སྣང་མཐུན་པའི་ཡུལ་བདེན་པར་འཇོག་པ་
འགལ་བར་བསྒྲུབས་ནས། གཞན་དུ་ཡུལ་དེ་ལ་བསླུ་ཡང་དེ་ལ་ཚད་
མར་འདོད་ན་རྣམ་ཤེས་ཐམས་ཅད་ཚད་མ་ཉིད་དུ་འགྱུར་བས་བཀག་
པའི་ཕྱིར་ཏེ། བཞི་བརྒྱ་པའི་འགྲེལ་བ་ལས། རྟོག་གེ་བ་འདི་ནི་འཇིག་
རྟེན་པའི་དོན་ལ་གཏན་མ་བྱང་བའི་ཕྱིར། ཞེས་པ་ནས། རྣམ་པར་
ཤེས་པ་ཐམས་ཅད་ཀྱང་ཚད་མ་ཉིད་དུ་ཐལ་བར་འགྱུར་བའི་ཕྱིར་རོ།
།ཞེས་སོ། །འདི་ནི་སེམས་ཅན་རྣམས་ལ་འཕགས་པའི་མཉམ་བཞག་
ལ་མ་གཏོགས་པའི་མ་འཁྲུལ་བའི་ཚད་མ་མེད་པའི་གནད་ཀྱིས་སོ།།
གཞན་ཡང་། བདེན་གཉིས་རང་འགྲེལ་ལས། གཞན་གྱི་དོན་དམ་
བྱས་གང་ཡིན། །དེ་ནི་གཞན་གྱི་ཀུན་རྫོབ་སྟེ། །གཞན་གྱི་མར་འདོད་
གང་ཡིན་པ། །གཞན་གྱི་ཆུང་མར་ཡང་འདོད་བཞིན། །ཞེས་པ་དྲངས་
ནས་དོན་སྨྲ་གཉིས་ཀྱིས་དོན་དམ་དུ་འདོད་པའི་རང་གི་མཚན་ཉིད་ཀྱིས་



39
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྲུབ་པའི་གཟུགས་སོགས་ཀྱི་དངོས་པོ་དབུ་མ་པའི་ལུགས་ལ་ཀུན་
ཏུ་འདོད་པར་གསུངས་པ་ལ། དཔལ་ལྡན་ཟླ་བས་རང་རྒྱུད་པ་ཁྱེད་
ཀྱིས་དེ་སྐད་སྨྲས་པ་ནི་དབུ་མའི་དེ་ཁོ་ན་ཉིད་མི་ཤེས་པ་ཁོ་ནས་སྨྲས་
པ་ཡིན་ཏེ། བདེན་གཉིས་ལས་ཉམས་པའི་དོན་སྨྲ་གཉིས་ཀྱིས་དོན་
དམ་དུ་འདོད་པའི་རང་མཚན་དེ་འདྲ་བདེན་གཉིས་ལས་མ་ཉམས་པ་
ཀླུ་སྒྲུབ་ཀྱི་ལུགས་ཐུན་མོང་མ་ཡིན་པ་ལ་ཀུན་རྫོབ་ཏུ་ཡང་མེད་པར་
སྒྲུབ་པའི་ཕྱིར་ཏེ། འཇུག་པ་རང་འགྲེལ་ལས། ཇི་ལྟར་དབུ་མའི་
བསྟན་བཅོས་མ་གཏོགས་པར་བསྟན་བཅོས་གཞན་ལས་སྟོང་པ་ཉིད་
ཅེས་བྱ་བའི་ཆོས་འདི་ཕྱིན་ཅི་མ་ལོག་པར་མི་བརྗོད་པ་དེ་བཞིན་དུ།
ཞེས་པ་ནས། འཇིག་རྟེན་ལས་འདས་པའི་ཆོས་ནི་འཇིག་རྟེན་པའི་ཆོས་
དང་མཚུངས་པར་མི་རིགས་པའི་ཕྱིར་རོ་ཞེས་སོ། །གཞན་ཡང་རང་
རྒྱུད་པས་རང་བཞིན་གྱིས་གྲུབ་པའི་གཞན་སྐྱེ་ཁས་བླངས་པ་ལ། ཟླ་
བས་དམིགས་བསལ་ཅན་གྱི་དགག་པ་མཛད་པའི་ཕྱིར། དང་པོ་གྲུབ་
སྟེ༑ འཇུག་པ་རང་འགྲེལ་ལས། འདིར་སྨྲས་པ་དོན་དམ་པར་སྐྱེ་
བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད། གཟུགས་
དང་ཚོར་བ་ལ་སོགས་པ་གང་དག་མངོན་སུམ་དང་རྗེས་སུ་དཔག་པ་
དག་གིས་དམིགས་པ་དེ་དག་གི་རང་བཞིན་ནི་གདོན་མི་ཟ་བར་གཞན་



40
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལས་སྐྱེ་བར་འགྱུར་རོ། །ཅི་སྟེ་དེ་ལྟར་མི་འདོད་ན་བདེན་པ་གཉིས་
སུ་ཅི་སྟེ་བརྗོད་དེ་བདེན་པ་གཅིག་ཁོ་ནར་འགྱུར་རོ། །དེའི་ཕྱིར་གཞན་
ལས་སྐྱེ་བ་ཡོད་པ་ཉིད་དོ་ཞེས་ཟེར་རོ། །ཞེས་སྨྲ་པོ་དོན་དམ་པར་གཞན་
སྐྱེ་མེད་ཀྱང་ཐ་སྙད་དུ་རང་བཞིན་གྱིས་གྲུབ་པའི་གཞན་སྐྱེ་འདོད་མཁན་
ཞིག་ཏུ་མངོན་ལ་རང་རྒྱུད་པ་ལས་གཞན་གྲུབ་མཐའ་སྨྲ་བ་སུའང་མེད་
པའི་ཕྱིར། གཉིས་པ་གྲུབ་སྟེ། འདོད་པ་དེ་ལ། གལ་ཏེ་རང་གི་མཚན་
ཉིད་བརྟེན་གྱུར་ན། །ཞེས་པ་ནས། ཁྱོད་ཀྱི་སྐྱེ་བ་གང་གིས་ཡིན་པར་
འགྱུར། །ཞེས་པའི་རྩ་འགྲེལ་གྱིས་འཕགས་པའི་མཉམ་བཞག་དངོས་
པོའི་འཇིག་རྒྱུར་ཐལ་བ། ཐ་སྙད་བདེན་པ་རིགས་པའི་དཔྱད་བཟོད་
དུ་ཐལ་བ། དོན་དམ་པའི་སྐྱེ་བ་མི་ཁེགས་པར་ཐལ་བ། ཆོས་རྣམས་
རང་གིས་མཚན་ཉིད་ཀྱིས་སྟོང་པར་གསུངས་པ་མི་འཐད་པར་ཐལ་
བ་བཞི་ཡི་སྒོ་ནས་རྒྱས་པར་བཀག་པའི་ཕྱིར་རོ། །གཞན་ཡང་། རང་
རྒྱུད་པ་འདི་དག་གིས་བྱིས་པ་ཡན་ཆད་ལ་གཟུགས་སོགས་རང་མཚན་
སྣང་བ་ལྟར་གྲུབ་པར་འདོད་ལ། ཐལ་འགྱུར་བས་དེ་ལྟར་གྲུབ་པ་དགག་
བྱར་བྱེད་པའི་ཕྱིར། དང་པོ་གྲུབ་སྟེ། དབུ་མ་རྒྱན་རང་འགྲེལ་ལས།
བྱིས་པའི་གནས་སྐབས་ནས་བཟུང་སྟེ། ཐམས་ཅད་མཁྱེན་པའི་ཡེ་
ཤེས་བར་དུ་མྱོང་བ། གང་མ་བརྟག་གཅིག་པུ་ན་ཡིད་དུ་འོང་བའི་རང་



41
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཞིན་ཁོ་བོས་བཀག་པ་མེད་དེ་ཞེས་དང་། བདེན་གཉིས་རང་འགྲེལ་
ལས། འདི་འདྲ་འདི་ནི་རྒྱུ་འདི་ལས། །སྣང་སྟེ་ཅི་ཞིག་སྨྲ་བར་བྱ།།
ཁྱེད་ལ་ཅི་ཙམ་སྣང་བ་དེ་ཙམ་ཁོ་བོ་ལ་ཡང་སྣང་ན་དེ་ལ་ཁོ་བོ་ཅག་
ལ་ཅི་ཞིག་འདྲི། དྲིས་ན་ཡང་ཁོ་བོས་དེ་ཙམ་ཁོ་ན་ཞིག་སྨྲ་བར་བྱའི་
སྔོན་མྱོང་བ་ནི་ཅི་ཡང་སྨྲ་བར་མི་བྱེད་དོ་ཞེས་སོགས་མང་། གཉིས་
པ་གྲུབ་སྟེ། ཚིག་གསལ་ལས། གང་གི་ཚེ་རབ་རིབ་ཅན་གྱི་སྐྲ་ཤད་
ལ་སོགས་པ་ལྟར་ཕྱིན་ཅི་ལོག་གིས་ཡོད་པ་མ་ཡིན་པ་ལ་ཡོད་པ་ཉིད་
དུ་འཛིན་པ་དེའི་ཚེ་ན་ཡོད་པར་གྱུར་པའི་དོན་ཆ་ཙམ་ཡང་དམིགས་
པར་ག་ལ་འགྱུར། ཞེས་སོགས་ཀྱིས་ལེགས་ལྡན་གྱི་འདོད་པའི་ཆོས་
ཅན་མཐུན་སྣང་བ་བཀག་པ་སོགས་ཀྱི་ཕྱིར་ཏེ། དེ་ཐམས་ཅད་དགག་
བྱ་ཕྲ་རགས་ཀྱི་ཁྱད་པར་གྱིས་བྱས་པའི་ཕྱིར་རོ། །དེ་ལྟ་ནའང་ཐལ་
རང་གཉིས་ཀའི་གཞུང་ནས་རང་གི་ངོ་བོ་ཉིད་ཀྱིས་མ་སྐྱེས་པ་དང་།
ངོ་བོ་ཉིད་ཀྱིས་མ་གྲུབ་པ་དང་། རྫས་སུ་མ་གྲུབ་པ་དང་། མ་བརྟག་
ན་ཉམས་དགའ་དང་། མ་དཔྱད་ན་ཡོད་ལ་དཔྱད་ན་མེད་པ་དང་།
བློ་ཡི་དབང་གིས་བཞག་པ་དང་། མིང་བརྡས་བཞག་པ་སོགས་ཚིག་
འདྲ་བ་མང་དུ་འབྱུང་ཡང་དེ་དག་གི་དོན་བློ་ངོར་འཆར་ཚུལ་མི་འདྲ་
སྟེ༑ དཔེར་ན་རྒྱང་ཕན་པ་དང་དབུ་མ་པ་གཉིས་ཀས་སྐྱེ་བ་སྔ་ཕྱི་རང་



42
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཞིན་མེད་པར་བསམ་ཞིང་སྨྲ་བ་དང་། ཡུལ་སྐྱེ་བ་སྔ་ཕྱི་རང་བཞིན་
མེད་པར་མཚུངས་ཀྱང་། རྟོགས་པ་པོའི་བློ་ཡི་ཞེ་ཕུག་ཐ་དད་པའི་
དབང་གིས་དབུ་མའི་ལྟ་བ་ཡིན་མིན་སོ་སོར་བཞག་པ་དང་། རྐུན་མ་
ཞིག་ལ་རྐུན་མར་ངོ་ཤེས་མ་ཤེས་གཉིས་ཀས་འདི་རྐུན་མ་ཞེས་སྨྲས་
ཀྱང་རྐུན་མར་ངོ་ཟིན་མ་ཟིན་སོ་སོར་འཇོག་པ་ཚིག་གསལ་དང་བུད་
དྷ་པཱ་ལི་ཏ་ལས་བཤད་པ་དང་མཚུངས་པའི་ཕྱིར་རོ། །དེས་ན་ཐལ་
རང་གཉིས་ཀས་ཆོས་ཐམས་ཅད་བློ་ཡི་དབངགིས་བཞག་པ་དང་བློ་
གནོད་མེད་ཀྱི་དབང་གིས་བཞག་ཅེས་པར་མཚུངས་ཀྱང་། རང་རྒྱུད་
པ་རྣམས་བློ་གནོད་མེད་ཅེས་པའི་བློ་ནི་རང་མཚན་སྣང་བ་ལ་གནོད་
པ་མེད་པའི་བློར་འདོད་ལ། ཐལ་འགྱུར་བ་རྣམས་རང་མཚན་སྣང་
བ་ལ་འཁྲུལ་ཀྱང་དོན་འཇོག་ནུས་པ་དུ་མ་ཡོད་པས། བློ་གནོད་མེད་
ནི་རང་གི་འཛིན་སྟངས་ལ་གནོད་པ་མེད་པ་ཞིག་ཏུ་འདོད་པས་འདི་
གཉིས་བློ་ལ་གནོད་པ་ཡོད་མེད་ཀྱང་ཁྱད་པར་ཆེ་ལ། དེ་བཞིན་རང་
རྒྱུད་པ་རྣམས་བློས་བཞག་ཙམ་ཞེས་པའི་ཙམ་སྒྲས་བློས་མ་བཞག་པའི་
རང་ངོས་ནས་ཡོད་པར་གཅོད་ཀྱང་། སྤྱིར་རང་ངོས་ནས་ཡོད་པ་མི་
གཅོད་པས་དེ་དང་བློས་བཞག་པ་མི་འགལ་ལ། ཐལ་འགྱུར་བ་རྣམས་
བློས་བཞག་ཙམ་ཞེས་པའི་ཙམ་སྒྲས་རང་ངོས་ནས་ཡོད་པར་གཅོད་



43
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པས་དེ་དང་བློས་བཞག་པ་འགལ་བར་འདོད་དོ། །དེ་ལྟ་ན་ཐལ་རང་
གཉིས་ལས་རང་རྒྱུད་པ་རྣམས་ཀྱིས་རིགས་པའི་དགག་བྱ་ངོས་བཟུང་
སྟེ་འགོག་པའི་ཚུལ་ནི། དབུ་མ་སྙིང་པོ་ལས། འདིར་ནི་ས་ལ་སོགས་
པ་དག །དོན་དམ་པར་ནི་འབྱུང་བ་ཡི། །ཞེས་པའི་ཐད་ཀྱི་འགྲེལ་
བ་རྟོག་གེ་འབར་བ་ལས། དོན་ཞེས་བྱ་བ་ནི་ཤེས་པར་བྱ་བ་ཡིན་པའི་
ཕྱིར་དོན་ཏེ། བརྟག་པར་བྱ་བ་དང་གོ་བར་བྱ་བ་ཞེས་བྱ་བའི་ཐ་ཚིག་
གོ །དམ་པ་ཞེས་བྱ་བ་ནི་མཆོག་ཅེས་བྱ་བའི་ཚིག་གི་སྒྲ་ཡིན་ནོ།། དོན་
དམ་པ་ཞེས་བསྡུ་བ་ནི་དོན་དེ་ཡང་ཡིན་ལ་དམ་པ་ཡང་ཡིན་པས་དོན་
དམ་པའོ། །ཞེས་དོན་དང་དམ་པ་གཉིས་ཀ་ཡུལ་ལ་སྦྱར་བ་དང་། ཡང་
ན་དམ་པའི་དོན་ཏེ་རྣམ་པར་མི་རྟོག་པའི་ཡེ་ཤེས་དམ་པའི་དོན་ཡིན་
པས་དམ་པའི་དོན་ཏེ། ཞེས་དོན་ཡུལ་དང་དམ་པ་ཡུལ་ཅན་ལ་སྦྱར་
བ་དང་། ཡང་ན་དོན་དམ་པ་དང་མཐུན་པ་སྟེ། དོན་དམ་པ་རྟོགས་
པ་དང་རྗེས་སུ་མཐུན་པའི་ཤེས་རབ་ལ་དོན་དམ་པ་དེ་ཡོད་པས་དོན་
དམ་པ་དང་མཐུན་པའོ། །ཞེས་དོན་དང་དམ་པ་གཉིས་ཀ་ཡུལ་ཅན་
ལ་སྦྱར་བ་སྟེ་སྤྱིར་དོན་དམ་འཇོག་ཚུལ་གསུམ་བྱུང་བ་ལས། སྐབས་
འདིའི་དོན་དམ་པར་ཡོད་མེད་ཅེས་པའི་དོན་དམ་པ་ནི་ཕྱི་མ་ཡིན་པ་
རྟོག་གེ་འབར་བ་ལས་གསུངས་པ་ལྟར་དོན་དམ་དཔྱོད་པའི་རིགས་ཤེས་



44
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལ་དོན་དམ་དུ་བྱས་ནས་དེའི་ངོར་ཡོད་པའམ་དེས་དཔྱད་བཟོད་དུ་གྲུབ་
པ་དོན་དམ་པར་ཡོད་པ་དང་། དེ་ལྟར་འཛིན་པའི་བློ་བདེན་འཛིན་
དང་། དེའི་ངོར་མེད་པའམ་དེས་དཔྱད་བཟོད་དུ་མ་གྲུབ་པ་བདེན་
པར་མེད་པའི་སྟོང་ཉིད་དང་དེ་ལྟར་རྟོགས་པའི་བློ་བདེན་མེད་རྟོགས་
པའི་ཡེ་ཤེས་སུ་ངོས་བཟུང་བ་ཡིན་ནོ། །འདི་ལའང་རིགས་ཤེས་ཀྱིས་
དཔྱད་བཟོད་དུ་གྲུབ་པ་དང་། རིགས་ཤེས་ཀྱི་རྙེད་དོན་གཏན་ནས་
མི་འདྲ་སྟེ། རིགས་ཤེས་ཀྱིས་བདེན་པར་ཡོད་མེད་དཔྱད་པས་དེ་དཔྱད་
བཟོད་ན་བདེན་པར་གྲུབ་དགོས་ལ། རིགས་ཤེས་ཀྱིས་རྙེད་ན་དཔྱད་
བཟོད་དུ་གྲུབ་མི་དགོས་ཏེ། དེས་དཔྱད་བཟོད་དུ་མ་རྙེད་པ་ཆོས་ཉིད་
རྙེད་པ་ཡིན་པའི་ཕྱིར་རོ། །དེ་ལྟ་ན་རིགས་ཤེས་ལ་དོན་དམ་དུ་བྱས་
པའི་དོན་དམ་དང་། དེའི་ངོར་གྲུབ་པ་གཉིས་ཀ་ཡོད་ལ། འཆད་འགྱུར་
ལྟར་བློའི་དབང་གིས་བཞག་ཙམ་མིན་པའི་དོན་དམ་དང་དེར་ཡོད་པ་
གཉིས་ཀ་མི་སྲིད་དོ། །གཞུང་འདི་དང་བདེན་གཉིས་རང་འགྲེལ་ལས།
ཁོ་བོ་ཅག་ནི་འདིར་དཔྱོད་པར་མི་བྱེད་ཀྱི་ཁྱེད་ཅག་དཔྱོད་པར་བྱེད་
པ་ལ་ནི་འགོག་པར་བྱེད་དོ། །ཞེས་པ་ལྟར་ལེགས་ལྡན་ཡབ་སྲས་ཀྱིས་
རིགས་ཤེས་ཀྱིས་དཔྱད་བཟོད་དུ་མ་གྲུབ་པའི་ཆོས་དེ་ཀུན་རྫོབ་ཏུ་གྲུབ་
ཚད་ལ་འཇོག་པར་སྣང་ངོ༌། །དེ་ལྟར་ན་གཞུང་དེ་དག་གིས་རིགས་



45
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ངོའི་དགག་བྱ་ངོས་འཛིན་པ་ལས་བདེན་འཛིན་ལྷན་སྐྱེས་ཀྱི་ཞེན་ངོའི་
དགག་བྱ་ངོས་འཛིན་གསལ་པོར་མ་བསྟན་ཞིང་། དེ་ལེགས་པོར་ངོས་
མ་ཟིན་ན་ཇི་ཙམ་དཔྱད་པས་གནས་ལུགས་ལ་དཔྱོད་པའི་ས་མཚམས་
མི་ཤེས་ཤིང་། དེ་མ་ཤེས་ན་དཔྱད་པ་གནད་དུ་མི་འགྲོ་སྟེ། དཔེར་
ན་གོང་བུ་འདི་བ་ལང་ཡིན་ནོ་ཟེར་བ་ན། འོ་ན་རྟ་དང་བོང་བུ་གང་
ཡིན་ཞེས་དཔྱད་པ་ལྟར་གྱི་སྐྱོན་འབྱུང་བའི་ཕྱིར་རོ། །དེས་ན་ལང་
གཤེགས་ལས། དངོས་རྣམས་སྐྱེ་བ་ཀུན་རྫོབ་ཏུ། །ཞེས་པའི་དོན་
བཤད་པར་དབུ་མ་སྣང་བ་ལས། དེའི་ཕྱིར་དེ་དག་གི་བསམ་པའི་དབང་
གིས་དངོས་པོ་རྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ནའོ།།
ཞེས་གནོད་པ་མེད་པའི་བསམ་པ་ལ་སྣང་བའི་དབང་གིས་བཞག་ཙམ་
དུ་གྲུབ་པ་ཀུན་རྫོབ་ཏུ་གྲུབ་ཚད་དུ་གསུངས་པས། དེའི་ཟློག་ཟླ་བློ་གནོད་
མེད་ལ་སྣང་བའི་དབང་གིས་བཞག་ཙམ་མ་ཡིན་པར་གྲུབ་པ་དོན་དམ་
དུ་གྲུབ་ཚད་དུ་བྱེད་པའི་ཕྱིར། གྲུབ་ཚུལ་གཅིག་གཞིར་བཞག་ལ་ཐ་
སྙད་དུ་གྲུབ་ཚད་དང་བདེན་པར་གྲུབ་ཚད་ཕན་ཚུན་ཟློག་ཟླ་ལ་བྱེད་
དགོས་པའི་ཕྱིར་ཏེ། ཡུམ་ལས། ཆོས་འདི་ཐམས་ཅད་ནི། འཇིག་
རྟེན་གྱི་ཐ་སྙད་ལ་བརྟེན་ནས་བཏགས་ཀྱི་དོན་དམ་པར་ནི་མ་ཡིན་ནོ།།
ཞེས་དང་། ལང་གཤེགས་ལས། དངོས་རྣམས་སྐྱེ་བ་ཀུན་རྫོབ་ཏུ།།



46
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དམ་པའི་དོན་དུ་རང་བཞིན་མེད། །ཅེས་ཟློག་སྟེ་གསུངས་པའི་ཕྱིར་
རོ༑ ༑དེ་ལྟར་རྟོག་གེ་འབར་བ་དང་། དབུ་མ་སྣང་བའི་གཞུང་སོ་
སོར་རིགས་ཤེས་དང་ལྷན་སྐྱེས་ཀྱི་བློ་ལ་ལྟོས་ཏེ་དོན་དམ་འཇོག་ཚུལ་
རེ་གསུངས་ཀྱང་། ཕྱི་དོན་འདོད་པ་དང་མི་འདོད་པའི་ཁྱད་པར་ཙམ་
ལས་གང་བཀག་པས་གནས་ལུགས་མཐར་ཐུག་ཏུ་འཇོག་པའི་དགག་
བྱ་ལ་ཁྱད་པར་མེད་ཅིང་། དོན་དམ་པར་མེད་ཅེས་པའི་དོན་དམ་
ལ་ཐོས་བསམ་སྒོམ་གསུམ་གྱི་རིགས་ཤེས་ལ་དོན་དམ་དུ་བྱས་པའི་དོན་
དམ་དང་། བློ་གནོད་མེད་ལ་སྣང་བའི་དབང་གིས་ཕར་བཞག་ཙམ་
མ་ཡིན་པ་ཡུལ་རང་གི་སྡོད་ལུགས་ཀྱི་ངོས་ནས་ཚུར་གྲུབ་པ་ལ་དོན་
དམ་དུ་བྱས་པའི་དོན་དམ་འཇོག་ཚུལ་གཉིས་པོ་ཕྱོགས་གཉིས་ཀས་
འདོད་ལ། དེ་ལ་འཇོག་ཚུལ་ཕྱི་མའི་དོན་དམ་དུ་གྲུབ་ན་སྔ་མའི་དོན་
དམ་དུ་གྲུབ་དགོས་ཀྱང་། སྔ་མའི་ཡོད་འཛིན་ཀུན་བཏགས་ཡིན་པས།
དེ་ལྟར་འཛིན་པ་ལ་ཕྱི་མའི་ཡོད་འཛིན་མ་ཉམས་པར་ཡོད་དགོས་སོ།།
སྣང་བ་ནས་བཤད་པའི་བདེན་འཛིན་འདི་ནི་འདི་པའི་ལུགས་ཀྱི་ལྷན་
སྐྱེས་ཀྱི་བདེན་འཛིན་ཡིན་ལ། བརྡ་མི་ཤེས་པའི་སེམས་ཅན་ལ་ཡང་
དེ་དག་གི་མིང་དོན་སྦྱོར་བའི་ཚུལ་གྱིས་འཛིན་པ་མེད་ཀྱང་དོན་འཛིན་
པ་ཡོད་དོ། །དེས་ན་བདེན་འཛིན་གྱི་ཡུལ་དེར་གྲུབ་ན་རིགས་པའི་དཔྱད་



47
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཟོད་དང་ཆ་མེད་ཀྱི་དངོས་པོ་སོགས་སུ་འགྱུར་དགོས་ཀྱང་དེ་དག་
ཏུ་འཛིན་པ་བདེན་པར་འཛིན་པའི་དོན་མིན་ཏེ། དེ་དག་བཀག་ཀྱང་
བདེན་མེད་ཀྱི་དོན་མི་འགྲུབ་པའི་ཕྱིར་རོ། །དེ་ལ་རང་རྒྱུད་པ་གཉིས་
དགག་བྱ་འགོག་པའི་རིགས་པ་ལ་མི་འདྲ་བ་མེད་ཀྱང་རང་རྒྱུད་གོང་
མས་གཙོ་བོར་འགལ་ཟླ་དམིགས་པའི་གཏན་ཚིགས་དང་། རང་རྒྱུད་
འོག་མས་གཙོ་བོར་འབྲེལ་ཟླ་མ་དམིགས་པའི་གཏན་ཚིགས་ཀྱིས་འགོག་
པར་བྱེད་དོ། །ལམ་བགྲོད་ཚུལ་ལ་རྟོག་གེ་འབར་བ་ལས། བསྐལ་
པ་གྲངས་མེད་པ་གཉིས་པ་ཡོངས་སུ་རྫོགས་པའི་ས་བརྒྱད་པ་ལ་ནི། ཞེས་
པ་ནས། སྐྱེ་བ་མེད་པའི་ཆོས་ལ་བཟོད་པ་ཐོབ་པ་དེའི་ཉོན་མོངས་པའི་
སྒྲིབ་པ་སྤངས་པ་ནི་དགྲ་བཅོམ་པ་དང་འདྲ་བའི་བསིལ་བར་གྱུར་ཅིང་།
ཞེས་ལེགས་ལྡན་འབྱེད་ཀྱིས་རིགས་ངེས་ཀྱིས་ས་བརྒྱད་པ་ནས་ཉོན་སྒྲིབ་
སྤངས་པར་བཤད་ཅིང་། ཀུན་བཏུས་ལས། གཅིག་ཆར་དགྲ་བཅོམ་
པ་དང་དེ་བཞིན་གཤེགས་པར་འགྱུར་རོ། །ཞེས་པ་ལྟར། ཞི་འཚོས་
རིགས་ངེས་སྒྲིབ་གཉིས་ཟད་པ་དང་རྫོགས་བྱང་ཐོབ་པ་དུས་མཉམ་པར་
བཤད་པ་སོགས་ལས་གཞན་ཕལ་ཆེར་མཚུངས་སོ། །སྨྲས་པ། ཐུགས་
ངོར་མདོ་སྔགས་བྱེ་བའི་དྲང་ངེས་བཀྲ། །ཟབ་དང་རྒྱ་ཆེའི་ཆོས་སྒོ་
འབྱམས་ཀླས་པར། །ཅི་དགར་སྤྱོད་པའི་པཎ་གྲུབ་བགྲང་ཡས་ཀྱི།།



48
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འབྱུང་གནས་རང་རྒྱུད་གྲུབ་མཐའ་ཐུབ་བསྟན་རྒྱན།
༈ །དེ་ལ་དབུ་མ་ཐལ་འགྱུར་བ་རྣམས་ཀྱིས་ནི། འཇུག་འགྲེལ་
ལས། ལུགས་འདི་ནི་ཐུན་མོང་མ་ཡིན་པའོ། །ཞེས་མཁས་པ་རྣམས་
ཀྱིས་ངེས་པར་བྱའོ་ཞེས་པ་ལྟར། ཤིང་རྟ་ཆེན་པོ་ཀླུ་སྒྲུབ་ཀྱི་དགོངས་
པ་བསྟན་པའི་སྙིང་པོ་སྟོང་པ་ཉིད་ཀྱི་ཚུལ་དབུ་སེམས་ཀྱི་མཁས་པ་
གཞན་དང་ཐུན་མོང་མ་ཡིན་པར་འགྲེལ་བའི་སྒོ་ནས་མཐའ་བྲལ་གྱི་
རིགས་པ་འཛིན་པས་ནོར་འཛིན་གྱི་ཁྱོན་ཀུན་འགེངས་པ་ལྟ་བུའི་བཀའ་
དྲིན་གྱིས་ཁྱབ་པར་མཛད་ལ། ཁོང་རྣམས་ཀྱིས་རིགས་པའི་དགག་
བྱ་ངོས་འཛིན་ཅིང་འགོག་པའི་ཚུལ་ཕྱོགས་ཙམ་ནི། བཞི་བརྒྱ་པ་ལས།
རྟོག་པ་མེད་པར་འདོད་ཆགས་ལ། །སོགས་ལ་ཡོད་ཉིད་ཡོད་མིན་ན།།
ཡང་དག་དོན་དང་རྟོག་པ་ཞེས། །བློ་དང་ལྡན་པ་སུ་ཞིག་འཛིན། །ཞེས་
པའི་འགྲེལ་བར། རྟོག་པ་ཡོད་པ་ཁོ་ནས་ཡོད་པ་ཉིད་དང་རྟོག་པ་མེད་
པར་ཡོད་པ་ཉིད་མེད་པ་དེ་དག་ནི། གོར་མ་ཆག་པར་ཐག་པ་བསྡོགས་
པ་ལ་བཏགས་པའི་སྦྲུལ་ལྟར་རང་གི་ངོ་བོ་མ་གྲུབ་པར་ངེས་སོ། །ཞེས་
འདོགས་བྱེད་ཀྱི་རྟོག་པ་ཡོད་པ་ཁོ་ནས་ཡུལ་རང་རང་གི་ངོ་བོ་ཡོད་པ་
ཉིད་རྙེད་པ་དང་། འདོགས་བྱེད་ཀྱི་རྟོག་པ་མེད་པར་ཡུལ་རང་རང་
གི་ངོ་བོ་ཡོད་པ་ཉིད་མི་རྙེད་པས་ཆོས་ཐམས་ཅད་རྟོག་པའི་དབང་གིས་



49
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཞག་པ་དང་། རྒྱུ་མཚན་དེས་ན་ཆགས་སོགས་ཀྱི་ཆོས་ཐམས་ཅད་
རང་གི་ངོ་བོ་ཉིད་ཀྱིས་མ་གྲུབ་པར་གསུངས་ཤིང་། དེ་འདྲ་གཞན་
ཡང་མང་ངོ༌། །དེ་ཡང་འདི་ཡི་རྟོག་པ་ནི་སྔོན་ནས་གོམ་པའི་དབང་
གིས་འདི་ནི་སྔོན་པོའོ། །འདི་ནི་སེར་པོའོ་སོགས་སུ་སེམས་པའི་བློ་ལྷན་
སྐྱེས་རང་དགའ་བ་འདི་ཡིན་ལ་དེས་བཏགས་པའི་ཚུལ་ནི། དཔེར་
ན༑ མུན་པ་བབས་བའི་ཚེ་ཐག་པ་ཁྲ་བོ་འཁྱིལ་ལུགས་སྦྲུལ་དང་འདྲ་
བ་མི་གསལ་བར་སྣང་བ་ན་འདི་སྦྲུལ་ལོ་སྙམ་པའི་བློ་འབྱུང་བ་དེའི་
ཚེ༈ བློ་དེའི་ཡུལ་གྱི་སྦྲུལ་ནི་གཞི་ཐག་པའི་སྟེང་དུ་སྣང་ཙམ་མམ་
ཐག་པ་ལ་བརྟེན་ནས་བཏགས་པ་ཙམ་ཁོ་ན་ཡིན་གྱི། དེ་ལས་གཞན་
དུ་ཐག་པའི་ཚོགས་རྒྱུན་གང་ཡང་དེ་མིན་ཞིང་དེར་དེ་ལས་ལོགས་སུ་
ཡང་ཅུང་ཟད་ཀྱང་མེད་དོ། །དེ་བཞིན་དུ་རང་གི་ཕུང་པོའི་སྟེང་དུ་
ངའོ་སྙམ་པའི་བློ་འབྱུང་བ་དེའི་ཚེ། བློ་དེའི་ཡུལ་གྱི་ང་ནི་ཕུང་པོའི་
སྟེང་དུ་སྣང་བ་ཙམ་མམ་ཕུང་པོ་ལ་བརྟེན་ནས་བཏགས་པ་ཙམ་ཁོ་ན་
ཡིན་གྱི། དེ་ལས་གཞན་དུ་གཞི་ཕུང་པོའི་ཚོགས་རྒྱུན་སོགས་གང་ཡང་
དེ་མིན་ཞིང་དེར་དེ་ལས་ལོགས་སུ་ཅུང་ཟད་ཀྱང་མེད་པ་ནི་ཐག་པའི་
སྦྲུལ་དང་འདྲའོ། །འཇོག་ཚུལ་དེ་ཆོས་གཞན་ལའང་འདྲ་སྟེ། མདོ་
ལས། ཇི་ལྟར་ཁྱོད་ཀྱི་བདག་གི་འདུ་ཤེས་ནི། །ཤེས་པ་དེ་བཞིན་ཀུན་



50
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལ་བློས་སྦྱར་བྱ། །ཞེས་སོ། །དེས་ན་རྟོག་པས་བཏགས་ཙམ་དུ་གྲུབ་
པའམ་བློ་ཡི་དབང་གིས་བཞག་ཙམ་དུ་གྲུབ་པ་ཀུན་རྫོབ་ཏུ་གྲུབ་པའི་
ཚད་དང་། རྟོག་པས་བཏགས་ཙམ་མ་ཡིན་པར་གྲུབ་པ་དང་། བློ་
ཡིས་བཞག་ཙམ་མ་ཡིན་པར་གྲུབ་པ་ནི་བརྟག་པ་མཐའ་བཟུང་དོན་དམ་
དུ་གྲུབ་ཚད་དང་། དེ་ལྟར་དུ་ངང་གིས་འཛིན་པའི་བློ་བདེན་འཛིན་
ལྷན་སྐྱེས་སུ་བཞེད་ཅིང་དེའི་ཞེན་ཡུལ་ལ་བདག་གམ་རང་བཞིན་ཞེས་
ཟེར་རོ། །ཆོས་རྣམས་རྟོག་པས་བཞག་ལུགས་ཐག་པ་ལ་སྦྲུལ་དུ་
བཏགས་པ་དང་འདྲ་ཡང་། དེ་གཉིས་ཡོད་མེད་དང་བྱ་བ་བྱེད་མི་བྱེད་
སོགས་གཏན་ནས་མི་འདྲ་སྟེ། འཇོག་བྱེད་ཀྱི་བློ་དོན་མཐུན་ཡིན་མིན་
མི་མཚུངས་ཤིང༌། གཞི་དེ་ཉིད་རང་རང་གི་གདགས་གཞི་ཡིན་མིན་
ཀྱང་མི་མཚུངས་ལ། ཐ་སྙད་བྱེད་པ་ལ་གཞན་གྱི་གནོད་པ་ཡོད་མེད་
སོགས་ཀྱང་ཤིན་ཏུ་མི་མཚུངས་པའི་ཕྱིར་རོ། །མིང་ཙམ་བརྡ་ཙམ་
བཏགས་པ་ཙམ་ཞེས་པའི་ཙམ་གྱི་སྒྲས་མིང་བརྡ་མ་གཏོགས་པའི་ཆོས་
གཞན་མེད་ཅེས་ཆོས་གཞན་ཡོད་པར་གཅོད་པ་མ་ཡིན་ཞིང་། ཡོད་
ཀྱང་ཚད་མས་མ་གྲུབ་ཅེས་པའང་མ་ཡིན་ལ། དོན་རང་གི་ངོ་བོ་ཡོད་
པར་གཅོད་དོ། །དེ་ལྟར་བློ་ལ་སྣང་ཙམ་མམ་རྟོག་པས་བཏགས་ཙམ་
གྱིས་མ་ཚིམ་པར་ཡུལ་ངོས་ནས་གྲུབ་ཚུལ་དཔྱད་དེ་རྣམ་བཞག་བྱེད་



51
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ན་གང་ཡང་མི་འཐད་པ་དང་། མ་དཔྱད་པར་སྣང་ཙམ་མམ་རྟོག་
པས་བཏགས་ཙམ་ལ་འཁོར་འདས་ཀྱི་རྣམ་བཞག་ཐམས་ཅད་འཐད་
པའི་ཚུལ་གྱི་བཤད་སྲོལ་ཆེས་ངོ་མཚར་བ་འདི་ནི། ཚིག་དང་དོན་
གྱི་འགྲེལ་མཛད་རྣམས་ཀྱི་ནང་ནས། སངས་རྒྱས་བསྐྱངས་དང་ཞི་
བ་ལྷ་དང་ཟླ་བའི་ཞབས་གསུམ་གྱིས་འཕགས་པ་ཡབ་སྲས་ཀྱི་དགོངས་
པ་འགྲེལ་ལུགས་ཐུན་མོང་མ་ཡིན་པ་ཡིན་ཏེ། སངས་རྒྱས་བསྐྱངས་
ཀྱིས་དཀོན་བརྩེགས་ལ་བརྟེན་ནས་ལྷ་སྐུ་གང་ཡིན་རྩོད་པར་བདེན་རྫུན་
འབྱེད་པར་དཔེར་བཀོད་ནས་དེ་ལྟར་སྒྲུབ། ་ཞི་བ་ལྷས་ཡབ་སྲས་མཇལ་
བ་ལ་བརྟེན་ནས་སྒྱུ་མ་དཔེར་བཀོད་ནས་དེ་ལྟར་དུ་སྒྲུབ།
ནས་དེ་ལྟར་དུ་སྒྲུབ། ཟླ་བའི་ཞབས་
ཀྱིས་ཐེག་དམན་གྱི་མདོ་ལ་བརྟེན་ནས་ཤིང་རྟའི་དཔེའི་སྟེང་ནས་དེ་
ལྟར་དུ་སྒྲུབ་པའི་ཕྱིར། དང་པོ་སངས་རྒྱས་བསྐྱངས་ཀྱིས་མིང་ཙམ་
ལ་བྱ་བྱེད་རུང་བ་བསྒྲུབ་པ་ནི། དཔེར་ན། གྲོང་མི་གཉིས་ལྷ་ཁང་
གི་འཁོར་ལོ་ཅན་དང་རྩེ་གསུམ་ཅན་གྱི་རི་མོར་དབང་ཕྱུག་དང་ཁྱབ་
འཇུག་གང་ཡིན་མི་མཐུན་པར་རྩོད་པ་ན། རྩིག་ངོས་དེར་ལྷ་དེ་གཉིས་
གཏན་ནས་མེད་པར་ཤེས་བཞིན་དུ་དཔང་པོས་དེར་ལྷ་དེ་གཉིས་མེད་
མི་ཟེར་བར་འཇིག་རྟེན་གྱི་ཐ་སྙད་དང་བསྟུན་ཏེ། འདི་ནིབདེན་ནོ་
འདི་ནི་མི་བདེན་ནོ་ཞེས་སྨྲས་པའི་མིང་ཙམ་གྱིས་བདེན་རྫུན་འབྱེད་པའི་



52
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དོན་ཐོབ་པ་དཔེར་བཀོད་དེ་རབ་བྱེད་བཅོ་བརྒྱད་པའི་འགྲེལ་བ་བུདྡྷ་
པཱ་ལི་ཏ་ལས། འདི་ལྟར་བཅོམ་ལྡན་འདས་ཀྱིས་ཀྱང་གང་འཇིག་རྟེན་
ན་ཡོད་པར་གྲགས་པ་དེ་ང་ཡང་ཡོད་པར་སྨྲའོ། །གང་འཇིག་རྟེན་
ན་མེད་པར་གྲགས་པ་དེ་ང་ཡང་མེད་པར་སྨྲའོ། །ཞེས་གསུངས་པས།
དེའི་ཕྱིར་གང་གི་ཚེ་འཇིག་རྟེན་གྱི་ཐ་སྙད་བྱ་བ་དེའི་ཚེ་ན། ཞེས་སོགས་
ཀྱིས་དཀོན་བརྩེགས་དྲངས་ནས། གྲོང་མི་གཉིས་བྱ་བ་འགའ་ཞིག་
ལ་གྲོང་ཁྱེར་དུ་དོང་པ། ཞེས་པ་ནས། འདི་ནི་བདེན་ནོ་འདི་ནི་མི་
བདེན་ནོ་ཞེས་སྨྲས་པ། ཞེས་སོ། །གཉིས་པ་ཞི་བ་ལྷས་ནི། དཔེར་
ན༑ དབྱིབས་བཀོད་ཁྱད་པར་ཅན་གྱི་ཐོ་ཡོར་དང་། སྔགས་རྫས་
བཏབ་པའི་སྤྲུལ་གཞི་གཉིས་ལ་མི་འོ་སྙམ་དུ་འཛིན་པ་དང་། བདག་
གཞི་ཕུང་པོའི་སྟེང་དུ་ངའོ་སྙམ་དུ་འཛིན་པ་རྣམས་གཞི་དེ་དང་དེའི་
སྟེང་དུ་རྟོག་པས་ཕར་བཏགས་ཙམ་དུ་མཚུངས་ཀྱང་། ཐོ་ཡོར་གྱི་
མི་དང་། སྒྱུ་མའི་མི་བསད་སོགས་བྱས་པས་དགེ་སྡིག་མི་འབྱུང་བ་
དང་། བཏགས་ཙམ་པའི་སྒྱུ་མ་ལྟ་བུའི་སེམས་ལྡན་བསད་སོགས་བྱས་
ན་བསོད་ནམས་དང་སྡིག་པ་འབྱུང་བའི་ཁྱད་པར་བཤད་པའི་ཕྱིར་ཏེ།
སྤྱོད་འཇུག་ལས། དབྱིབས་སུ་བཀོད་པའི་ཁྱད་པར་གྱི། །ཐོ་ཡོར་
ལ་ནི་མི་བློ་བཞིན། །ཞེས་དང་། སྒྱུ་མའི་སྐྱེས་བུ་བསད་སོགས་ལ།།



53
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སེམས་མེད་ཕྱིར་ན་སྡིག་མེད་དོ། །སྒྱུ་མའི་སེམས་དང་ལྡན་པ་ལ།།
བསོད་ནམས་དང་ནི་སྡིག་པ་འབྱུང་། །ཞེས་དང་། བསླབ་བཏུས་
ལས། རང་བཞིན་མེད་ཀྱང་ཇི་ལྟར་མཐོང་བཞིན་པའི་ཆོས་ཐམས་
ཅད་མི་འགལ་བ་དེ་ལྟར་ནི་ཡབ་དང་སྲས་མཇལ་བའི་མདོ་ལས་བསྟན་
ཏོ༑ ༑ཞེས་སོ། །མདོ་ནི། རྒྱལ་པོ་ཆེན་པོ་ཆོས་རྣམས་ནི་རེ་རེ་ནས་
བཙལ་བ་ན་ཐ་སྙད་ཙམ་མ་གཏོགས་མིག་གི་སྐྱེ་མཆེད་མི་དམིགས་སོ།།
ཞེས་སོགས་མང་ངོ༌། །གསུམ་པ་ནི། ཟླ་བས། ཇི་ལྟར་ཡན་ལག་
ཚོགས་རྣམས་ལ། །བརྟེན་ནས་ཤིང་རྟ་བརྗོད་པ་ལྟར། །དེ་བཞིན་
ཕུང་པོ་རྣམས་བརྟེན་ནས། །ཀུན་རྫོབ་སེམས་ཅན་ཞེས་བྱའོ། །ཞེས་
ཤིང་རྟ་དང་བདག་གཉིས་འཇོག་ཚུལ་མཚུངས་པར་གསུང་པའི་ཐེག་
དམན་གྱི་ལུང་དྲངས་ནས་ཤིང་རྟ་བཞིན་དུ་གང་ཟག་གདགས་གཞིའི་
ངོས་ནས་རྣམ་པ་བདུན་དུ་བཙལ་ཀྱང་མི་རྙེད་པ་དང་། དེས་ན་གང་
ཟག་རྟོག་པས་བཏགས་ཙམ་དུ་གྲུབ་པ་དང་། རྟོག་པས་བཏགས་ཙམ་
དེ་ཉིད་ལ་རྣམ་བཞག་ཐམས་ཅད་འཐད་པ་དང་། རིགས་པ་དེ་ཆོས་
གཞན་ལའང་འདྲ་བར་བསྟན་པ་རྣམས་ཀྱིས་རྒྱས་པར་བསྒྲུབ་པའི་ཕྱིར།
དང་པོ་ཡིན་ཏེ། ཤིང་རྟ་རང་གི་གདགས་གཞིའི་ངོས་ནས་རྣམ་པ་བདུན་
དུ་བཙལ་ཀྱང་མི་རྙེད་པ་དཔེར་བྱས་ཏེ། གང་ཟག་ཀྱང་རང་གི་



54
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གདགས་གཞིའི་ངོས་ནས་རྣམ་པ་བདུན་དུ་བཙལ་ཀྱང་མི་རྙེད་པར་སྒྲུབ་
པ་ནི། འཇུག་པ་ལས། ཤིང་རྟ་རང་ཡན་ལག་ལས་གཞན་འདོད་
མིན། །གཞན་མིན་མ་ཡིན་དེ་ལྡན་ཡང་མིན་ཞིང་། །ཡན་ལག་ལ་
མིན་ཡན་ལག་དག་དེར་མིན། །འདུས་པ་ཙམ་མིན་དབྱིབས་མིན་ཇི་
བཞིན་ནོ། །ཞེས་དང་། དེ་ཉིད་དོན་ལ་སྦྱར་བ་ནི། མདོར་བསྡུ་ན།
གང་ཟག་རང་གི་ཕུང་ལས་གཞན་འདོད་མིན། །གཞན་མིན་མ་ཡིན་
དེ་ལྡན་ཡང་མིན་ཞིང་། །ཡན་ལག་ལ་མིན་ཡན་ལག་དག་དེར་མིན།།
འདུས་པ་ཙམ་མིན་དབྱིབས་མིན་ཤིང་རྟ་བཞིན། །ཞེས་འདོན་པ་བསྒྱུར་
བར་འཐོབ་ལ། རྒྱས་པར་རྩ་འགྲེལ་རྣམས་ལས་མཐའ་ཆོད་པར་འབྱུང་
བ་ལྟར་རོ། །གཉིས་པ་རྟོག་བཏགས་ཙམ་དུ་བསྟན་པ་ནི། འཇུག་
པར། དེ་ནི་དེ་ཉིད་དུ་འམ་འཇིག་རྟེན་དུ། །རྣམ་པ་བདུན་གྱིས་འགྲུབ་
འགྱུར་མེད་མོད་ཀྱི། །རྣམ་དཔྱད་མེད་པར་འཇིག་རྟེན་ཉིད་ལས་འདིར།།
རང་གི་ཡན་ལག་བརྟེན་ནས་འདོགས་པ་ཡིན། །ཞེས་སོ། །གསུམ་
པ་བཏགས་ཙམ་ལ་བྱ་བྱེད་འཐད་པ་ནི། དེ་བཞིན་འཇིག་རྟེན་གྲགས་
པའི་ཕུང་པོ་དང་། །ཁམས་དང་དེ་བཞིན་སྐྱེ་མཆེད་དྲུག་བརྟེན་ནས།།
བདག་ཀྱང་ཉེ་བར་ལེན་པོ་ཉིད་དུ་འདོད། །ཉེར་ལེན་ལས་ཡིན་འདི་
ནི་བྱེད་པོའང་ཡིན། །ཞེས་སོ། །བཞི་པ་རིགས་པ་དེ་གཞན་ལ་བསྒྲེ་



55
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བ་ནི། བུམ་པ་སྣམ་བུ་རེ་ལྡེ་དམག་དང་ནགས་ཚལ་འཕྲེང་བ་ལྗོན་
ཤིང་དང་། །ཞེས་པ་ནས། དེ་ལས་གཞན་དུ་གྱུར་པར་འཇིག་རྟེན་
གྲགས་པའི་སྒོ་ནས་ཡོད་པ་ཡིན། །ཞེས་སོ། །དེ་ལྟར་རྟོག་པས་བཏགས་
པ་ཙམ་ལ་རྣམ་བཞག་ཐམས་ཅད་འཐད་པ་དེའི་ཕྱིར་དོན་དམ་མ་ཟད་
ཐ་སྙད་ཀྱི་རྣམ་བཞག་ཀྱང་རྩེ་མོར་སོན་པ་ཐལ་འགྱུར་བ་ཁོ་ན་ཡིན་
ཏེ༔ སེམས་ཙམ་པ་སོགས་ཀྱིས་ཀུན་རྫོབ་འཇོག་པ་ན་འཐད་པ་བཅུག་
ཏེ་ཁས་བླངས་པས་ན་ཀུན་རྫོབ་ལས་ཉམས་ལ། ཐལ་འགྱུར་བས་མ་
དཔྱད་པར་འཇིག་རྟེན་ལ་གྲགས་པ་ལྟར་སྣང་ཙམ་དུ་ཁས་བླངས་པས་
ཀུན་རྫོབ་འཇོག་པ་ལ་མཁས་པའི་ཕྱིར་ཏེ། ཚིག་གསལ་ལས། ཁྱོད་
ནི་དོན་དམ་པ་དང་ཀུན་རྫོབ་ཀྱི་བདེན་པ་ལ་མི་མཁས་པས་ལ་ལར་
འཐད་པ་བཅུག་ནས་རིགས་པ་མ་ཡིན་པ་ལས་དེ་རྣམ་པར་འཇོག་པར་
བྱེད་པ་ཡིན་ནོ། །ཁོ་བོ་ནི་ཀུན་རྫོབ་ཀྱི་བདེན་པ་རྣམ་པར་འཇོག་པ་
ལ་མཁས་པའི་ཕྱིར་འཇིག་རྟེན་པའི་ཕྱོགས་ཉིད་ལ་གནས་ཏེ་ཀུན་རྫོབ་
ཀྱི་ཕྱོགས་གཅིག་བསལ་བའི་ཕྱིར། འཐད་པ་གཞན་འཐད་པ་གཞན་
གྱིས་ཟློག་པར་བྱེད་ཅིང་། འཇིག་རྟེན་པའི་རྒན་རབས་ལྟར་འཇིག་
རྟེན་པའི་ཆོས་ལུགས་ལས་ཉམས་པ་ཁྱོད་ཁོ་ན་ཟློག་པར་བྱེད་པ་ཡིན་
གྱི་ཀུན་རྫོབ་ནི་མ་ཡིན་ནོ། །ཞེས་སོ། །ཁྱད་པར་དུ་སེམས་ཙམ་པས་



56
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཞན་དབང་ལ་གཟུང་འཛིན་རྫས་གཞན་དུ་ཀུན་བཏགས་པ་མེད་པས་
རྟག་མཐའ་སྤོང་། གཞན་དབང་སེམས་སེམས་བྱུང་བདེན་པར་གྲུབ་
པས་ཆད་མཐའ་སྤོང་བར་བཤད་པ་ལ། དཔལ་ལྡན་ཟླ་བས། དེ་ནི་
གཟུང་འཛིན་རྫས་གཞན་ལ་སྐུར་བ་བཏབ་ཅིང་། གཞན་དབང་ལ་
བདེན་གྲུབ་དུ་སྒྲོ་བཏགས་ཏེ་མཐར་ལྟུང་བས་རྟག་ཆད་ཀྱི་མཐའ་ལས་
ཇི་ལྟར་གྲོལ། དེས་ན་མཐའ་ལས་གྲོལ་བ་ནི་དབུ་མ་པ་ཁོ་ན་ཡིན་གྱི་
གཞན་མིན་པར་གསུངས་པའི་ཕྱིར་ཏེ། ཚིག་གསལ་ལས། གང་ཞིག་
གཞན་དབང་སེམས་དང་སེམས་ལས་བྱུང་བ་དངོས་པོ་ཙམ་ཁས་བླངས་
ནས། དེ་ལ་ཀུན་བཏགས་པའི་ངོ་བོ་ཉིད་མེད་པས་ཡོད་པར་ལྟ་བ་ཉིད་
སྤོང་ཞིང་། གཞན་གྱི་དབང་གི་དངོས་པོ་ཀུན་ནས་ཉོན་མོངས་པ་དང་
རྣམ་པར་བྱང་བའི་རྒྱུར་གྱུར་པ་ཙམ་ཞིག་ཡོད་པས་མེད་པར་ལྟ་བ་ཉིད་
སྤོང་བར་འགྱུར་བ་དེ་ལྟར་ན། ཀུན་ཏུ་བཏགས་པ་ཉིད་ཡོད་པ་མ་ཡིན་
པའི་ཕྱིར་དང་། གཞན་གྱི་དབང་ཡོད་པའི་ཕྱིར་ཡོད་པ་ཉིད་དང་མེད་
པ་ཉིད་དུ་ལྟ་བ་གཉིས་ཀར་ཡང་འགྱུར་བས་མཐའ་གཉིས་སྤོང་བར་
ག་ལ་འགྱུར། །ཞེས་དང་། དེའི་ཕྱིར་དེ་ལྟར་དབུ་མ་པའི་ལྟ་བ་ཁོ་
ན་ཡོད་པ་ཉིད་དང་མེད་པ་ཉིད་དུ་ལྟ་བར་ཐལ་བ་མེད་པ་ཡིན་གྱི། རྣམ་
པར་ཤེས་པར་སྨྲ་བའི་ལྟ་བ་ལ་སོགས་པ་དག་ལ་ནི་མ་ཡིན་ཞེས་ཤེས་



57
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་བྱའོ། །ཞེས་དང་། འཇུག་པ་ལས་ཀྱང་། དེ་དག་ཀུན་རྫོབ་དེ་
ཉིད་བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་མིན།།
ཞེས་སོགས་མང་ངོ་། །དེའི་ཕྱིར་འགའ་ཞིག་ཐ་སྙད་ཀྱི་རྣམ་བཞག་
རྩེ་མོར་སོན་པ་སེམས་ཙམ་པ་ཡིན་པར་སྨྲ་བ་ནི་མུན་སྤྲུལ་ཁོ་ནའོ།།
དགག་བྱ་དེ་འགོག་བྱེད་ཀྱི་རིགས་པའི་གཙོ་བོ་ནི་གཏན་ཚིགས་ཆེན་
པོ་དགུ་སོགས་ཡོད་ཀྱང་། གཙོ་བོ་ནི་རིགས་པའི་རྒྱལ་པོ་རྟེན་འབྲེལ་
གྱི་གཏན་ཚིགས་ལ་བྱེད་ཅིང་། ཉོན་སྒྲིབ་མ་ཟད་བར་དུ་ཤེས་སྒྲིབ་
སྤོང་བའི་མགོ་མི་རྩོམ་པ་མ་གཏོགས་སྤྱི་ཙམ་ནས་ལམ་གྱི་རྣམ་བཞག་
ཕལ་ཆེར་འདྲའོ། །སྨྲས་པ། ཀུན་རྫོབ་དབྱིངས་སུ་འདས་པའི་རྟོག་
བཏགས་ལ། །སྣང་སྲིད་སྒྱུ་མའི་བཀོད་པ་འབུམ་འཆར་ཞེས། །གྲགས་
སྟོང་སྒྲ་བརྙན་ལྟ་བུའི་སྒྲ་དབྱངས་ཀྱིས། །སྣང་སྟོང་སྒྱུ་མར་སྟོན་མཛད་
ཐལ་འགྱུར་ལུགས། །འདི་ལས་གཞན་ན་ཆོས་འདི་ནི། །ཇི་ལྟར་མེད་
པ་དེ་བཞིན་དུ། །འདིར་འབྱུང་ལུགས་ཀྱང་གཞན་ན་ནི། །མེད་ཅེས་
མཁས་རྣམས་ངེས་པར་མཛོད། །བློ་བཟང་མཁྱེན་པའི་དཀྱིལ་འཁོར་
རྒྱས་པའི་འོད། །བདག་བློའི་ཀུནྡའི་ཚལ་དུ་ཕོག་པ་ཡིས། །ལེགས་
བཤད་སྦྲང་རྩིའི་དོགས་པ་བསྟར་བ་འདི། །བློ་ལྡན་རྐང་དྲུག་མགུ་བའི་
དགའ་སྟོན་ནོ། །



58
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
༈ གཉིས་པ་བོད་ཀྱི་ཆོས་བརྒྱུད་ཆེན་པོ་བཞི་ཡི་གྲགས་ཆེའི་
བཞེད་པ་བཤད་པ་ལ། དཔལ་ལྡན་ས་སྐྱ་བ་རྣམས་ཀྱི་བཞེད་སྲོལ་ནི།
ཐུབ་པ་དགོངས་གསལ་ལས། མདོར་ན་སངས་རྒྱས་ཀྱིས་གསུངས།
སྡུད་པ་པོས་བསྡུས། གྲུབ་ཐོབ་ཀྱིས་བསྒོམ། པཎྜི་ཏས་བཤད།
ལོ་
ཙཱ་བས་བསྒྱུར། མཁས་པ་རྣམས་ལ་གྲགས་པ་གཅིག་སངས་རྒྱས་ཀྱི་
བསྟན་པ་ཡིན་པས་དེ་ལ་ཉན་བཤད་བསྒོམ་བསྒྲུབ་བྱ་དགོས་སོ། །དེ་
རྣམས་ལས་ཟློག་པའི་ཆོས་གཅིག་བྱུང་ན་ཟབ་ཟབ་འདྲ་ཡང་སངས་
རྒྱས་ཀྱི་བསྟན་པ་མ་ཡིན་པས། ཉན་བཤད་བསྒོམ་བསྒྲུབ་བྱར་མི་ཉན་
ནོ༑ ༑ལེགས་ལེགས་འདྲ་བ་མུ་སྟེགས་དང་ཆོས་ལུགས་གཞན་ལའང་
འདུག་སྟེ་སངས་རྒྱས་ཀྱི་བསྟན་པ་མ་ཡིན་པས་དོར་ལ་བཞག་གོ །ཞེས་
པ་ལྟར། ཇི་སྐད་བཤད་པའི་མཚན་ཉིད་ཚང་བའི་མདོ་རྒྱུད་བསྟན་
བཅོས་ལ་ཉམས་བཞེད་མཛད་སྲོལ་ལ། བྱེ་བྲག་ཏུ་ལྟ་བའི་བཞེད་ཚུལ་
ཐུན་མོང་མ་ཡིན་པ་ནི་ལམ་འབྲས་ནས་འབྱུང་བ་གསལ་སྟོང་ཟུང་
འཇུག་གམ་འཁོར་འདས་དབྱེར་མེད་དུ་འཆད་པ་འདི་ཉིད་དུ་མངོན་
ཞིང་ཚུལ་འདི་ནི་རྡོ་རྗེ་འཛིན་པ་གྲགས་པ་རྒྱལ་མཚན་གྱིས་མཛད་པ་
ཚིག་ཉུང་དོན་རྒྱས་ལེགས་བཤད་རིན་ཆེན་སྣང་བའི་འཆད་ཚུལ་ཤེས་
ན་ལམ་འབྲས་ཀྱི་ལྟ་བའི་རྣམ་བཞག་བྱིངས་ལ་ངེས་པ་སྟེར་བར་སྣང་



59
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བས་གཞི་གདིང་ཏེ་ཅུང་ཟད་འབྲི་ན། འདི་ལའང་ལྷན་སྐྱེས་གསུམ་
གྱིས་སེམས་ཐག་བཅད། ཉམས་སུ་ལེན་པའི་གནད་གསུམ་གྱི་བོག་
དབྱུང་། རྒྱུད་གསུམ་གྱིས་མཐར་ཐུག་པར་བྱེད་པའི་རིམ་པ་གསུམ་
བྱུང་ཡང་བཤད་བདེའི་སླད་ཐོག་མཐའ་དཀྱུས་གཅིག་ཏུ་བཀོད་ཅིང་
བར་པ་མཐར་སྦྱར་ཏེ་གཙོ་བོར་སློབ་བཤད་ལྟར་ཉུང་གསལ་འགོད་པ་
ནི༑ དང་པོ་ལྷན་སྐྱེས་གསུམ་ལའང་སྦྱང་གཞི་རྒྱུ་ཡི་ལྷན་སྐྱེས། སྦྱོང་
བྱེད་ལམ་གྱི་ལྷན་སྐྱེས། སྦྱངས་འབྲས་འབྲས་བུའི་ལྷན་སྐྱེས་དང་གསུམ་
བྱུང་བའི་གསུམ་པོ་རེ་རེ་ལའང་གསལ་སྟོང་ཟུང་འཇུག་གསུམ་གསུམ་
དུ་བཞག་པའི་དང་པོ་རྒྱུ་ཡི་ལྷན་སྐྱེས་གསུམ་ནི། གནས་ཚོད་ཀྱི་དབང་
དུ་བྱེད་ན་རྒྱུ་སྦྱང་གཞི་ཀུན་གཞི་སྟེ་གཞི་དུས་ཀྱི་གཉུག་མ་ལྷན་གཅིག་
སྐྱེས་པའི་ཡེ་ཤེས་མ་འཁྲུལ་བའི་ཆ་ཁོ་ནའི་གསལ་སྟོང་ཟུང་འཇུག་
གསུམ་ལ་བཤད་ལ། དེ་ཡང་གསལ་བ་སེམས་ཀྱི་མཚན་ཉིད། སྟོང་
པ་སེམས་ཀྱི་རང་བཞིན། གསལ་བས་སྟོང་པ་མི་འདོར། སྟོང་པས་
གསལ་བ་མི་འདོར་བས་གསལ་སྟོང་ཟུང་འཇུག་གམ། ཡང་ན་བརྗོད་
བྲལ་ལམ་བཅོས་མིན་སེམས་ཀྱི་ངོ་བོར་བཞག་ནས་གསལ་སྟོང་ཟུང་
འཇུག་གསུམ་པོ་དང་ཆོས་ཉེར་བཞི་ལ་མྱོང་བ་རིམ་གྱི་འདོན་པར་
བཤད་དོ། །རྒྱུ་ཡི་ལྷན་སྐྱེས་ཀྱི་གསལ་སྟོང་ཟུང་འཇུག་གམ་གཞི་དུས་



60
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་ཀྱི་རྡོ་རྗེ་ཡང་བཤད་པ་དེ་ཉིད་དང་རང་ཉིད་ཐོག་མ་མེད་པ་ནས་
འགྲོགས་ཀྱང་ཇི་བཞིན་མ་རྟོགས་པའི་མ་རིག་པའི་དབང་གིས་སྣང་ཚུལ་
གྱི་དབང་དུ་བྱས་པའི་ལྷན་སྐྱེས་ཀྱི་འཁོར་བ་འགྲུབ་ཚུལ་ནི། གསལ་
བ་འདོད་ཆགས་ནང་འཇུག་ཡི་གེ་ཨོཾ། །རྐྱང་མ་ཁུ་བ་ཁྲག་མཁྲིས་མོ་
རིགས་ལུས། །སྟོང་པ་ཞེ་སྡང་ཕྱིར་འཕྲོ་ཡི་གེ་ཧཱུྃ། །རོ་མ་རཀྟ་རླུང་
ནད་ཕོ་རིག་ངག །ཟུང་འཇུག་གཏི་མུག་གནས་པ་ཡི་གེ་ཨ། དབུ་
མ་འདྲེས་པ་བད་ཀན་ཀླུ་རིགས་ཡིད། ཅེས་གསལ་བ་གཉུག་མའི་ཆ་
ངོ་མ་ཤེས་པ་ལས་རིམ་པ་བཞིན་འདོད་ཆགས་སོགས་བརྒྱད་དང་།
སྟོང་པ་གཉུག་མ་རང་ངོ་མ་ཤེས་པ་ལས་རིམ་བཞིན་ཞེ་སྡང་སོགས་
བརྒྱད། ཟུང་འཇུག་གཉུག་མ་ངོ་མ་ཤེས་པ་ལས་རིམ་བཞིན་གཏི་མུག་
སོགས་བརྒྱད་འབྱུང་བའི་ཚུལ་གྱིས་མ་དག་འཁོར་བས་བསྡུས་པའི་ཆོས་
རྣམས་འགྲུབ་པར་བཤད་དོ། །མདོར་ན་སྦྱང་གཞི་ཀུན་གཞི་ཉིད་དང་
ལྷན་ཅིག་སྐྱེས་པའི་ཆོས་ཉེར་བཞིའི་སྟེང་དུ་གསལ་སྟོང་ཟུང་འཇུག་
གསུམ་བསྣན་པས་ལྷན་ཅིག་སྐྱེས་པའི་ཆོས་ཉེར་བདུན་པོ་འདི་དག་
འཁོར་བ་དང་གསལ་བ། དེ་རང་བཞིན་གྱིས་སྟོང་པ་མྱང་འདས། དེ་
གཉིས་ཡ་མ་བྲལ་བར་ཟུང་དུ་འཇུག་པས་དབྱེར་མེད་དེ། གཞི་ཡི་
གསལ་སྟོང་ཟུང་འཇུག་གམ་འཁོར་འདས་དབྱེར་མེད་དུ་བཤད་ལ། དེ་



61
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལྟར་དུ་ངོ་འཕྲོད་པའི་ལྟ་བ་ནི་གཞི་ཡི་འཁོར་འདས་དབྱེར་མེད་ཀྱི་ལྟ་
བར་བཞག་པར་སྣང་། གཉིས་པ་སྦྱོང་བྱེད་ལམ་གྱི་ལྷན་ཅིག་སྐྱེས་
པའི་ཆོས་གསུམ་ནི། རིན་ཆེན་སྣང་བ་ལས། སྨིན་བྱེད་སྔོན་དུ་སོང་
ནས་བསྒྲུབ་པའི་ལམ། །བསྐྱེད་དང་རྫོགས་དང་ཡེ་ཤེས་རྣམ་གསུམ་
ལས། །རང་བཞིན་གསུམ་སྟེ་དེ་དག་རེ་རེ་ལའང་། །གསུམ་དུ་དབྱེ་
སྟེ་ལམ་གྱི་ལྷན་སྐྱེས་ཡིན། །ཞེས་གསལ་བ་ལམ་དུ་བྱེད་པ་བསྐྱེད་རིམ་
གསལ་བ། སྟོང་པ་ལམ་དུ་བྱེད་པ་རྫོགས་རིམ་སྟོང་པ། ཟུང་འཇུག་
ལམ་དུ་བྱེད་པ་ཡེ་ཤེས་ལ་བྱས་ནས་དེ་གསུམ་རེ་རེ་ལའང་ནང་གསེས་
ཀྱི་གསུམ་གསུམ་དུ་བྱས་ནས་སྦྱོང་བྱེད་ལམ་གྱི་ལྷན་ཅིག་སྐྱེས་པའི་ཆོས་
གསུམ་ཀ་གསལ་སྟོང་ཟུང་འཇུག་ལས་མ་འདས་པར་བཤད་ནས། དེ་
ལྟར་དུ་ངོ་འཕྲོད་པའི་ལྟ་བ་ནི་ལམ་གྱི་འཁོར་འདས་དབྱེར་མེད་ཀྱི་ལྟ་
བར་བཤད་དོ། །གསུམ་པ་འབྲས་བུའི་ལྷན་ཅིག་སྐྱེས་པའི་ཆོས་གསུམ་
ནི༑ རིན་ཆེན་སྣང་བ་ལས། གསལ་བ་སྤྲུལ་སྐུ་སྟོང་པ་ཆོས་ཀྱི་རྒྱུ།།
ཟུང་འཇུག་ལོངས་སྤྱོད་རྫོགས་པའི་སྐུ་ཡིན་ལ། རེ་རེའང་རྣམ་གསུམ་
ལྷན་གྲུབ་གནས་འགྱུར་དུ། །བརྩི་བ་འདི་ནི་འབྲས་བུའི་ལྷན་སྐྱེས་ཡིན།།
ཞེས་སྦྱང་གཞིའི་གསལ་སྟོང་ཟུང་འཇུག་གསུམ་པོ་གནས་གྱུར་པའི་ཚེ་
གསལ་བ་སྙིང་རྗེ་ཆེན་པོ་ལས་སྤྲུལ་སྐུ། སྟོང་པ་ཤེས་རབ་ཆེན་པོ་ལས་



62
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆོས་སྐུ། དེ་གཉིས་ཟུང་དུ་འཇུག་པ་ལས་ལོངས་སྐུ་འབྱུང་བ་ཡིན་
ལ༣ དེ་གསུམ་རེ་ལའང་གསལ་སྟོང་ཟུང་འཇུག་གམ་སྐུ་གསུམ་གསུམ་
ཚང་བར་བཤད་དོ། །དེ་ལྟར་གཞུང་དེ་དག་གིས་གཞི་ལམ་འབྲས་
བུ་སྟེ་འཁོར་འདས་གང་གི་སྐབས་སུའང་ཀུན་གཞིའི་རོལ་པ་ལྷན་སྐྱེས་
གསུམ་པོ་དེ་ཡི་ངང་ཚུལ་ལས་མ་འདས་པར་གཏན་ལ་ཕབས་ཏེ་གཞུག་
སེམས་དཔྱིས་ཕྱིན་པར་ངོ་སྤྲད་པས་ན། ལྷན་སྐྱེས་གསུམ་གྱི་སེམས་
ཐག་བཅད་ཅེས་པར་སྣང་ངོ༌། །རྩ་གཞུང་གི་གསུམ་པ་རྒྱུད་གསུམ་
གྱི་སྒོ་ནས་མཐར་ཐུག་པར་བྱེད་པར་བཤད་པ་ནི། ལྷན་སྐྱེས་གསུམ་
དུ་འཁོར་འདས་ཀྱི་ཆོས་ཐམས་ཅད་གསལ་སྟོང་ཟུང་འཇུག་ཏུ་བསྟན་
ལ༑ འདིར་དེ་ཐམས་ཅད་ཧྲིལ་གྱིས་དྲིལ་ན་གཞི་ལམ་འབྲས་བུ་གསུམ་
མམ། རྒྱུད་གསུམ་དུ་བསྡུས་ནས་རེ་རེ་བཞིན་འཁོར་འདས་དབྱེར་
མེད་དུ་རྒྱས་པར་གཏན་ལ་ཕབས་པ་ཡིན་པས། དེ་ལ་རྒྱུད་གསུམ་གྱི་
དང་པོ་རྒྱུ་རྒྱུད་འཁོར་འདས་དབྱེར་མེད་ནི། རིན་ཆེན་སྣང་བ་ལས།
རྒྱས་བཤད་ཐོག་མར་ཀུན་གཞིའི་རང་བཞིན་དང་། །རྟེན་དང་བརྟེན་
ཚུལ་རྒྱུ་དང་རྩ་བ་དང་། །འབྲེལ་ཚུལ་སྣང་བ་གསུམ་པོ་དྲན་པ་ཡི།།
ལུས་དང་སེམས་ལ་འཁོར་འདས་ཚང་ཚུལ་ལོ། །ཞེས་ཁྱད་པར་བདུན་
བྱུང་བའི་ཀུན་གཞིའི་རང་བཞིན་ནི་ཐོག་མེད་ནས་རྒྱུད་ཆད་མ་མྱོང་



63
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བའི་གསལ་སྟོང་ཟུང་དུ་འཇུག་པའི་རིག་པ་སྐད་ཅིག་མ། རྟེན་དབང་
པོར་བསྙད་པའི་རྩ་ཡིག་རླུང་ཐིག་གི་འཁོར་ལོ་བཞི་ལ་བརྟེན་པ། བརྟེན་
ཚུལ་མེ་ཏོག་དང་མེ་ཏོག་གི་དྲི་ལྟར་ལུས་སེམས་གྲུབ་བདེ་རྫས་གཅིག་
གི་ཚུལ་དུ་གནས་པ། རྒྱུའམ་རྒྱུ་རྒྱུད་ནི་ཀུན་གཞི་དེ་ཉིད་ཟངས་ཀྱི་
དཔེས་བསྟན་པ་ལྟར་སེམས་ཅན་ནས་སངས་རྒྱས་བར་གནས་སྐབས་
སྣང་ཚུལ་མི་འདྲ་ཡང་། ངོ་བོ་ལ་བཟང་ངན་ཅུང་ཟད་མེད་ཅིང་རྒྱུན་
མ་ཆད་པར་འཇུག་པ། རྩ་བའམ་རྩ་རྒྱུད་ནི་ཤིང་སྡོང་རྩ་བ་སྐྱོན་མེད་
ལས་ཡལ་འདབ་སོགས་འབྲས་བུ་ཐམས་ཅད་འབྱུང་བ་ལྟར་ཀུན་གཞི་
ཐབས་ཀྱིས་ཟིན་མ་ཟིན་ལས་འཁོར་འདས་ཀྱི་སྐྱོན་དང་ཡོན་ཏན་འཆར་
བའི་རྩ་བ་བྱེད་པ། འབྲེལ་ཚུལ་ནི་ཀུན་གཞི་འདི་ལ་འཁོར་འདས་ཀྱི་
བག་ཆགས་སམ་ས་བོན་ཐམས་ཅད་རྟེན་དང་བརྟེན་པའི་ཚུལ་དུ་འབྲེལ་
བས་ལས་དང་ལམ་དང་རྣམ་འགྱུར་གྱི་དབང་གིས་རིམ་བཞིན་མ་དག་
པ་དག་པའི་སྣང་བ་སོ་སོར་འཆར་བ། ལུས་སེམས་ལ་འཁོར་འདས་
ཚང་ཚུལ་ནི། ཕྱི་ཡུལ་དག་མ་དག་ན་གནས་ཚད་ནང་རྡོ་རྗེའི་ལུས་
ལ་རྩ་དང་ཡི་གེར་ཤར་བའི་ཚུལ་གྱི་ཚང་། དེར་ཚང་ཚད་གསང་བ་
ལྷན་སྐྱེས་སེམས་ལ་བག་ཆགས་སམ་ས་བོན་གྱི་ཚུལ་དུ་ཚང་ལ། དེ་
ཡང་འཁོར་བའི་ཆོས་སམ་ལམ་གྱི་ཆོས་དང་འབྲས་བུའི་ཆོས་རྣམས་



64
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རིམ་བཞིན་མཚན་ཉིད་དང་ཡོན་ཏན་དང་ནུས་མཐུའི་ཚུལ་དུ་ཚང་བ་
སྟེ༑ མདོར་ན་ཁྱད་པར་དེ་དག་དང་ལྡན་པའི་སྣང་སྟོང་ཟུང་འཇུག་
ཞིག་སྟེ། དེ་ཡང་མ་སྒྲིབ་ལུང་མ་བསྟན་པ་འདུ་བྱས་ཡིན་པས་ཀུན་
རྫོབ་བདེན་པ་ཡིན་ཀྱང་། ངོ་བོ་སྟོང་པ་ནི་ཆོས་དབྱིངས་འདུ་མ་བྱས་
བདེ་གཤེགས་སྙིང་པོར་ངོར་ཆེན་དཀོན་ལྷུན་དང་ངག་ཆོས་དང་མཁྱེན་
ཁྲིད་རྣམས་དགོངས་པ་གཅིག་ཏུ་གནས་འདུག་ཀྱང་། ཀླུ་ཁྲིད་ལས་
འདིར་ཐབས་ཞེས་པ་ལ་འཁྲུལ་ནས་ཀུན་གཞི་རྒྱུ་རྒྱུད་འདི་ཐབས་ཀུན་
རྫོབ་བདེན་པ་ཡིན་གྱི་དོན་དམ་བདེན་པ་མིན་གསུངས་པ་ནི་ལུགས་
འདིའི་གནད་མ་དགོངས་པ་སྟེ། སྐབས་འདིར་དེ་གཉིས་གནས་ལུགས་
ཆོས་དབྱིངས་དེ་བཞིན་ཉིད་དུ་ཁས་ལེན་དགོས་པས་སོ་ཞེས་ཀུན་
གཞིའམ་གཉུག་སེམས་དོན་དམ་བདེན་པར་བཤད་པ་དང་། ཁྱད་པར་
སྡོམ་གསུམ་ཁ་སྐོང་ལས། འདིར་ནི་བྱམས་མགོན་ཀླུ་སྒྲུབ་ཀྱི། །གསལ་
བ་རྒྱུན་ཆགས་མ་འགག་པ། །མཐའ་གཞི་སྤྲོས་པས་སྟོང་པ་ཡི། །ཟུང་
འཇུག་འདུས་མ་བྱས་ལ་བཞེད། །ཅེས་བདེ་གཤེགས་སྙིང་པོ་གསལ་
སྟོང་ཟུང་འཇུག་ལ་བཤད་དོ། །མདོར་ན་ད་ལྟར་གྱི་ལུས་རྩ་དང་། རྩ་
ཡི་གེ་དང་། ཁམས་བདུད་རྩི། སྙིང་པོ་ཡེ་ཤེས་རླུང་གི་དཀྱིལ་འཁོར་
དེ་རྩ་དང་ཡི་གེ་རླུང་ཐིག་གི་དཀྱིལ་འཁོར་བཞི་དང་བརྟེན་པ་སེམས་



65
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཏེ་ལྔ་པོ་ལ་སྐུ་ལྔ་རང་བཞིན་ལྷུན་གྲུབ་ཏུ་གནས་པ་འཁོར་བ། དེ་ལམ་
གྱིས་སྦྱངས་ཏེ་སྐུ་ལྔ་མངོན་དུ་གྱུར་པ་ནི་གནས་གྱུར་མྱང་འདས། དེ་
ལྟར་མངོན་དུ་གྱུར་པའི་ཆ་དེ་ཙམ་ན་འཁོར་བ་དང་མྱང་འདས་རོ་
གཅིག་པ་སྟེ་འཁོར་འདས་སོ་སོར་མི་འཆར་བར་དག་པའི་སྣང་བ་འབའ་
ཞིག་འཆར་བ་ནི་འབྲས་བུའི་འཁོར་འདས་དབྱེར་མེད་དངོས་ཡིན་པར་
བཤད་དོ། །གཉིས་པ། ལམ་ཐབས་རྒྱུད་འཁོར་འདས་དབྱེར་མེད་
ནི་རིན་ཆེན་སྣང་བར། ཐབས་ལ་སྨིན་བྱེད་ལམ་དང་ཉམས་མྱོང་སྟེ།།
ཞེས་སྨིན་བྱེད་ཀྱི་དབང་འཁོར་འདས་དབྱེར་མེད། གྲོལ་བྱེད་ཀྱི་ལམ་
འཁོར་འདས་དབྱེར་མེད། ཉམས་མྱོང་འཁོར་འདས་དབྱེར་མེད་གསུམ་
ལས། དང་པོ་ནི། དང་པོ་གདན་གསུམ་དབང་དང་དབང་རྫས་སོགས།
རེ་རེའང་གདན་གསུམ་འཁོར་འདས་དབྱེར་མེད་དུ་ཞེས་གདན་གསུམ་
ཚང་བའི་དབང་བཞི་པོ་ཐམས་ཅད་ཀྱི་སྦྱང་གཞི་གསལ་བ་དང་འཁོར་
བ༈ སྦྱོང་བྱེད་སྟོང་པ་དང་མྱང་འདས། སྦྱང་གཞི་དེ་སྦྱོང་བྱེད་དེས་
ངོ་སྤྲོད་པ་ནི་དེ་གཉིས་དབྱེར་མེད་དུ་བཤད་དོ། །དེ་ལ་གདན་ཞེས་
པ་ལྷ་ཡི་བཞུགས་གདན་ལྟ་བུ་མ་ཡིན་པར་སྤྱིར་ཙམ་དུ་གཤེགས་པ་དང་
གཤེགས་མིན་གདན། སེམས་དཔའ་དང་སེམས་མའི་གདན། ཁྲོ་བོ་
དང་ཁྲོ་མོའི་གདན་ཏེ་རིགས་སོ། །གདན་གསུམ་གྱི་གདན་གྱི་སྐད་དོད་



66
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པི་ཋ་ཞེས་པ་རིགས་སམ་གནས་སམ་གདན་ལ་འཇུག་པས་རིགས་ལྟ་
བུར་བསྒྱུར་ན་གོ་བདེའང་། རྗེ་བཙུན་འབྲོག་མི་སྔགས་ཀྱི་ཆོས་ཕོངས་
སེམས་ཆེ་བས། གོ་དཀའ་ཤོས་གདན་དུ་བསྒྱུར་བ་ཡིན་ཞེས་མཁྱེན་
ཁྲིད་ལས་སོ། །རིག་འཛིན་པདྨ་འཕྲིན་ལས་ཀྱི་བཀའ་བརྒྱད་རྣམ་བཤད་
ལས། གདན་གསུམ་ཚང་བ་ཞེས་གསར་རྙིང་སྤྱིར་བཞེད་ཅིང་ཞེས་
དང་། གདན་ཞེས་པའང་འོག་གི་གདན་ལྟ་བུ་མ་ཡིན་པར་དེ་དག་རྣམས་
གདན་འཛོམས་པའི་དོན་དང་། ཞེས་ཀྱང་བྱུང་། གཉིས་པ་ལམ་
འཁོར་འདས་དབྱེར་མེད་ལ་གསུམ་ལས། བསྐྱེད་རིམ་འཁོར་འདས་
དབྱེར་མེད་ནི། བསྐྱེད་པ་སྔོན་འགྲོ་རྟེན་དང་བསྐྱེད་ཆོག་དང་། ཁ་
དོག་ཕྱག་མཚན་རྣམ་འགྱུར་ཡན་ལག་བཅས། །རེ་རེའང་འཁོར་འདས་
དབྱེར་མེད་རང་བཞིན་དུ། །ཞེས་སྔོན་འགྲོ་ཚོགས་བསགས་དང་བསྲུང་
འཁོར་ནས་བཟུང་ཡན་ལག་ཟས་དང་སྤྱོད་ལམ་སོགས་ཀྱི་བར་འཁོར་
འདས་དབྱེར་མེད་དུ་བཤད་དོ། །ཐད་འདིར་སྦྱང་གཞིར་མཁྱེན་ཁྲིད་
ལས། དགེ་ལྡན་པ་ན་རེ། སྐྱེ་བ་སྔ་མ་ཕན་གྱི་དྲི་མ་སྦྱོང་མི་ནུས་ཏེ།
ན་ནིང་བུད་ཤིང་ད་ལོའི་མེས་སྲེག་མི་ནུས་པ་བཞིན་ནོ། །ད་ལྟར་གྱི་
དྲི་མ་རྣམས་སྦྱོང་མི་ནུས་ཏེ། ལས་ཉོན་གྱིས་གྲུབ་ཟིན་པས་གཉེན་པོས་
བྱར་མི་བཏུབ་པའི་ཕྱིར། སོལ་བ་དག་པར་བཀྲུས་ཀྱང་དཀར་པོར་



67
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མི་འགྱུར་བ་བཞིན། དེས་ན་མ་འོངས་པ་ན་སྐྱེ་འགྱུར་གྱི་མིའི་ལུས་
རྟེན་གྱི་སྐྱེ་འཆི་བར་དོ་གསུམ་སྦྱོང་བ་ཡིན་ཟེར་མོད། དེ་ལྟ་ན་མ་དག་
པའི་སྣང་བ་འདི་ཐམས་ཅད་ཕྱི་དོན་དུ་བདེན་གྲུབ་ཏུ་ཁས་བླངས་ཤིང་།
དེའི་ཚེ་ལྷ་དང་གཞལ་ཡས་ཁང་ད་ལྟར་གྱི་སྣང་བ་འདི་དག་གི་ཕྱི་ནང་
གང་དུ་བསྒོམ། འཚང་རྒྱ་བའི་ཚེ་ཟག་བཅས་ཉེར་ལེན་གྱི་ཕུང་པོ་འདི་
ས་ཕྱོགས་གང་འདྲ་ཞིག་ཏུ་འཇོག དེས་ན་རང་ལུགས་སྐྱེ་གནས་ཕྱེད་
དང་ལྔ་སྦྱོང་བའི་དབང་དུ་བྱས་ན་ཞེས་ཀྱང་གསུངས་ལ། གཞན་ཡང་།
སྦྱང་གཞི་སྦྱོང་བྱེད་དམ། འཁོར་འདས་དབྱེར་མེད་གཞི་ལམ་འབྲས་
བུ་གསུམ་སོགས་དོན་གཅིག་མིང་གི་རྣམ་གྲངས་ཙམ་ཡིན་ལ། ཞེས་
དང་། སྣང་བ་ཕྱི་དོན་དུ་བཟུང་ན་འདི་ལྟར་ཁས་ལེན་མི་ནུས་ཞེས་
བྱུང་བ་ལྟར་ན་ཕྱི་དོན་མི་བཞེད་པའི་དབུ་མ་པར་སྣང་ངོ༌། །རྫོགས་
རིམ་འཁོར་འདས་དབྱེར་མེད་ནི། རྫོགས་པ་ལུས་དང་ངག་ཡིད་འཁོར་
བ་ལ། །འབྲས་བུ་སངས་རྒྱས་ཡེ་ཤེས་ལེགས་རྫོགས་པར། །ཕན་
ཚུན་རྒྱུ་དང་འབྲས་བུ་རྒྱས་བཏབ་ཅིང་། །རྟོག་པ་དཔེ་ཡི་ཡེ་ཤེས་ངོ་
སྤྲད་བྱ། །ཞེས་སྦྱང་གཞི་གདོད་ནས་གནས་པའི་ལུས་ངག་ཡིད་གསུམ་
ཕྲ་རགས་རྣམས་འཁོར་བ། སྦྱོང་བྱེད་རྫོགས་རིམ་གྱིས་སྦྱངས་པའི་
སངས་རྒྱས་ཀྱི་ཡེ་ཤེས་ནི་མྱང་འདས། རྒྱུ་འབྲས་ཕན་ཚུན་རྒྱས་བཏབ་



68
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྟེ་བསྒོམས་པས་སྲོག་རྩོལ་གྱི་རླུང་དབུ་མར་ཞུགས་པ་ལས་བྱུང་བའི་
བདེ་ཆེན་གྱི་ཡེ་ཤེས་ནི་དཔེ་ཡི་ཡེ་ཤེས་དང་འཁོར་འདས་དབྱེར་མེད་
དུ་འཇོག་པ་འདྲའོ། །དེའང་དེ་འདྲ་དེ་ཚོགས་སྦྱོར་གྱི་སྐབས་འདིར་
དཔེ་ཡི་ཡེ་ཤེས་སུ་ངོ་སྤྲད་ནས་བསྐྱངས་ལ། མཐོང་ལམ་ཡན་ཆད་
དོན་གྱི་ཡེ་ཤེས་ལ་ངོ་སྤྲད་ནས་བསྐྱངས་པ་ནི། རྟོག་པ་དཔེ་ཡི་ཡེ་ཤེས་
ངོ་སྤྲད་བྱ། ཞེས་བཤད་པའི་སྙིང་པོ་སྟེ་ལུགས་གཞན་གྱི་སྤྱོད་ཡུལ་
མ་ཡིན་ནོ། །ཞེས་བྱུང་། མཁྱེན་ཁྲིད་ལས། དེས་ན་སྦྱང་གཞི་སེམས་
ལ་གནད་དུ་བསྣུན་པ་ལས། ལུས་ལ་གནད་དུ་བསྣུན་པ་ཆེས་ཟབ་ཏེ།
དཔེར་ན་མགོ་བོ་ན་བར་འདོད་པ་དེ་ལྟ་བུར་བསྒོམ་ན་སྣང་བ་རང་
སེམས་ཡིན་པའི་གནད་ཀྱིས་ཡུན་རིང་མོ་ཞིག་ནས་ན་རྒྱུ་འབྱུང་ཙམ་
ཡིན་ལ། ལུས་ལ་དངོས་སུ་མགོ་བོ་ལ་རྡོ་ལྟ་བུས་བསྣུན་མ་ཐག་ཟུག་
འབྱུང་བ་བཞིན་ནོ། །ཞེས་པའི་ལུས་ནི་ཕུང་ཁམས་སྐྱེ་མཆེད་ཀྱིས་
བསྡུས་པ་འདི་དང་། དེ་ལ་གནད་དུ་བསྣུན་ཚུལ་ནི་དབང་དང་སྐྱེད་
རྫོགས་ཀྱིས་བསྣུན་ཚུལ་གསུམ་གྱིས་རྒྱུད་སྨིན་པ་དང་ཐ་མལ་གྱི་སྣང་
ཞེན་སྦྱོང་བ་དང༌། དཔེ་དོན་གྱི་ཡེ་ཤེས་འདྲེན་པ་ལ་བྱས་སྣང་ངོ༌།།
གཞན་ཡང་རིམ་གཉིས་ཀྱི་ངོ་བོ་དང་། དབྱེ་བ་འབྲེལ་བ་འཐད་པ་
གྲོལ་བའི་རྒྱུ་མཚན་སྒོམ་ཚུལ་ཏེ་ཐུན་མོང་གི་ཆོས་དྲུག་དང་། དམ་



69
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཚིག་བརྡ་སོགས་ཐམས་ཅད་འཁོར་འདས་དབྱེར་མེད་དུ་འཇོག་ཚུལ་
རིགས་པས་དཔྱད་པར་བྱ་ཞེས་བཤད། སྤྱི་དོན་གསུམ་པ་ཉམས་མྱོང་
འཁོར་འདས་དབྱེར་མེད་ནི། འཁོར་བའི་ཉམས་ལ་བརྟེན་ནས་ལོག་
ལྟ་སྤང་། །ལམ་གྱི་ཉམས་ཀྱིས་ཐེག་པ་གཅིག་ཏུ་བསྒྲུབ། འབྲས་
བུའི་ཉམས་ཀྱིས་སྤྲོ་བ་མཆོག་ཏུ་འགྱུར། །ཆོས་ཀུན་ཚད་མ་བཞི་ཡིས་
གཏན་ལ་དབབ། །ཅེས་པ་ནི། ཇི་སྐད་དུ། བསྒོམས་པའི་སྟོབས་
ཀྱིས་རྩ་ཡིག་ཏུ། །དང་པོ་རླུང་སེམས་འདུས་པ་ལས། །མ་དག་རིགས་
དྲུག་སྣང་བ་འཆར། །དེ་ཡི་རྐྱེན་བྱས་ལོག་ལྟ་སྤང་། །བར་དུ་རླུང་
སེམས་འཕྲོ་འདུ་ལས། །ལྟ་གྲུབ་ཐ་དད་སྣང་བ་འཆར། །དེ་ལ་བརྟེན་
ནས་འབྲས་བུ་ཡི། །ཡོན་ཏན་མཆོག་ལ་སྤྲོ་བ་སྐྱེ། །དེ་ཀུན་ཚད་མ་
བཞི་ལྡན་ནོ། །ཞེས་བཤད་དོ། །སྤྱི་དོན་གསུམ་པ་དེ་ལྟར་བསྒོམ་པའི་
འབྲས་བུ་འཁོར་འདས་དབྱེར་མེད་ནི། རིན་ཆེན་སྣང་བ་ལས། རང་
བཞིན་རྒྱུ་ལ་བསམ་ན་ལྷུན་འགྲུབ་སྟེ། མཐའ་ཡས་ཡོན་ཏན་ཚོགས་
ནི་གནས་འགྱུར་ཡི། །དེས་ན་ལྷུན་འགྲུབ་གནས་འགྱུར་མི་འགལ་ཏེ།།
འདི་ནི་འབྲས་བུ་འཁོར་འདས་དབྱེར་མེད་དོ། །ཞེས་གསལ་སྟོང་ཟུང་
འཇུག་གི་རང་བཞིན་དེ་ཉིད་ཀུན་གཞི་རྒྱུ་རྒྱུད་ཀྱི་ཀྱི་རྡོ་རྗེ་ལ་བསམ་ན་
གསལ་བ་སྤྲུལ་སྐུ་སྟོང་པ་ཆོས་སྐུ་ཟུང་འཇུག་ལོངས་སྐུ་རྣམས་ལྷུན་གྲུབ་



70
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཏུ་བཞུགས་ལ། དེ་ཉིད་ལམ་གྱིས་སྦྱངས་ཏེ་མཐར་ཐུག་པའི་ཡོན་ཏན་
མཐའ་ཡས་པའི་ཚོགས་རྣམས་གནས་གྱུར་གྱི་སྐུ་གསུམ་ཞེས་བྱའོ།།
དེས་ན་གཞི་ལྷུན་གྲུབ་ཀྱི་ཀྱི་རྡོ་རྗེ་ནི་འཁོར་བ་དང་། ལམ་དང་འབྲས་
བུའི་ཀྱི་རྡོ་རྗེ་ནི་མྱང་འདས་ཏེ། དཔེར་ན་ཟངས་གཅིག་བསྒྱུར་བས་
རྣམ་པ་སོ་སོར་སྣང་བ་ལྟར། དེ་ཉིད་སྦྱོང་བྱེད་ཀྱིས་བསྒྱུར་བས་རྣམ་
པ་ཐ་དད་དུ་སྣང་བ་ཙམ་མ་གཏོགས་ངོ་བོ་གསལ་སྟོང་ཟུང་འཇུག་ཏུ་
མི་འགལ་བར་དབྱེར་མེད་པ་ནི་འབྲས་བུའི་འཁོར་འདས་དབྱེར་མེད་
དུ་བཤད་དོ། །དེ་དག་གི་ལྷན་སྐྱེས་གསུམ་དུ་མདོར་བསྟན་པའི་གཞི་
ལམ་འབྲས་བུའི་རྣམ་བཞག་རྣམས་ཤིན་ཏུ་རྒྱས་པར་བཤད་པས་རྒྱུད་
གསུམ་གྱིས་མཐར་ཐུག་པར་བྱེད་ཅེས་བཤད་དོ། །གོང་གི་རྩ་འགྲེལ་
གྱི་དོན་བསྡུ་ན་རྒྱུ་ཡི་ལྷན་སྐྱེས་དང་རྒྱུ་རྒྱུད་ཀྱི་སྐབས་སུ་ཁྱད་ཆོས་བདུན་
དང་ལྡན་པའི་གསལ་སྟོང་ཟུང་འཇུག་གི་བློ་ཞིག་ཀུན་གཞི་རྒྱུ་རྒྱུད་དམ་
གཞི་དུས་ཀྱི་ཀྱི་རྡོ་རྗེར་ངོས་བཟུང་ནས་དེ་ཉིད་ཇི་བཞིན་མ་རྟོགས་པའི་
མ་རིག་འཁྲུལ་པའི་དབང་གིས་འཁོར་བའི་ཆོས་རྣམས་འགྲུབ་ཚུལ་
བཤད། ལམ་གྱི་ལྷན་སྐྱེས་དང་ལམ་རྒྱུད་སྐབས་སུ་དེ་ཉིད་ཇི་བཞིན་
རྟོགས་པ་ལས་སྦྱོང་བྱེད་བསྐྱེད་རྫོགས་དང་ཉམས་མྱོང་གི་རྟོགས་པ་
རྣམས་རིམ་བཞིན་མངོན་དུ་བྱེད་ཚུལ་བཤད་ནས་སྦྱངས་འབྲས་གནས་



71
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྱུར་མཐར་ཐུག་པའི་སྐུ་གསུམ་འགྲུབ་ཚུལ་ནི་འབྲས་བུའི་ལྷན་སྐྱེས་
ཀྱི་སྐབས་དང་འབྲས་རྒྱུད་ཀྱི་སྐབས་སུ་བཤད་དོ། །
དེ་ལྟར་ལྟ་བའི་འཆད་ཚུལ་གྱི་བབ་གཞི་ཅུང་ཟད་བཏིང་ནས།
རྩ་བའི་ས་བཅད་གཉིས་པ་གནད་གསུམ་གྱིས་བོག་དབྱུང་བ་ནི་སྤྱིར་ལྷན་
སྐྱེས་གསུམ་དང་རྒྱུད་གསུམ་དོན་གཅིག་ལ་དེ་དག་གི་སྐབས་སུ་གསལ་
སྟོང་ཟུང་འཇུག་གམ་འཁོར་འདས་དབྱེར་མེད་དུ་ངོས་བཟུང་ནས་
བཤད་པའི་གཞི་ལམ་འབྲས་བུའི་ཆོས་སུ་སྣང་བ་ཐམས་ཅད་འདིར་
སེམས་དང་། སྒྱུ་མ་རང་བཞིན་མེད་པ་གསུམ་དུ་བསྡུས་ཏེ། ལུང་
རིགས་མན་ངག་གསུམ་གསུམ་གྱིས་རིམ་བཞིན་སྣང་བ་སེམས་སུ་
བསྒྲུབས་པས་རང་བཞིན་གསལ་བའི་ཆ་དང་། སེམས་ཉིད་སྒྱུ་མར་
བསྒྲུབས་པས་རང་བཞིན་སྟོང་པའི་ཆ་དང་། སྒྱུ་མ་རང་བཞིན་མེད་
པར་བསྒྲུབས་པས་རང་བཞིན་ཟུང་འཇུག་གི་ཆ་ལ་ངེས་པ་བརྟན་པ་ན།
རིམ་གཉིས་ཀྱི་རྣལ་འབྱོར་ལ་གསལ་སྟོང་ཟུང་འཇུག་གིས་ལྟ་བས་རྒྱས་
བཏབ་སྟེ་བོག་འབྱིན་པ་ཡིན་པ་ནི་ཞུ་ལན་གསལ་བར། ལྟ་བར་ཡང་
དག་བསམ་པས་བློ་སྦྱངས་ནས། །དེ་ནས་རིམ་གཉིས་བསམ་གཏན་
བསྒོམ་པར་བྱ། །ཞེས་དང་། རྒྱུ་དུས་ལྟ་བས་རབ་བརྒྱན་པའི། །བུམ་
དབང་བསྐྱེད་རིམ་ཐོག་མར་བསྒོམ། །ཞེས་སོ། །དེ་ཡང་ལམ་འབྲས་



72
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྤྱི་སྐད་ལ་རྣམ་རྟོག་རྒྱུན་ཆགས་ཀྱི་ཕྲེང་བ་གཅོད་མ་ཐུབ་པ་དང་ཐུབ་
པའི་ཁྱད་པར་གྱིས་ལྟ་བ་དུག་བཅས་དང་དུག་མེད་དུ་བཤད་ཀྱང་། ས་
པཎ་གྱིས། ཕ་རོལ་ཕྱིན་པའི་ལྟ་བ་ལས། །ལྷག་པའི་ལྟ་བ་ཡོད་ན་
ནི༑ ༑ལྟ་དེ་སྤྲོས་པ་ཅན་དུ་འགྱུར། །ཞེས་གསུངས་པ་ལྟར། ལྟ་
བའི་ངོ་བོ་ཕར་ཕྱིན་ཐེག་པ་ནས་བཤད་པ་དང་དཔེ་ཉི་ཤུ་རྩ་བརྒྱད་ཀྱིས་
གཏན་ལ་ཕབ་པའི་སྤྲོས་བྲལ་གནས་ལུགས་ཀྱི་ལྟ་བ་ལས་ལྷག་པ་ཞིག་
ཡོད་པར་མ་བཤད་པས། གསལ་སྟོང་ཟུང་འཇུག་གསུམ་ལ་གནད་
དུ་བསྣུན་པ་ཉམས་སུ་ལེན་པའི་གནད་གསུམ་པོ་འདི་ནི་ལྷན་སྐྱེས་གསུམ་
དང་རྒྱུད་གསུམ་གྱི་སྐབས་སུ་བཤད་པའི་ལམ་རྣམས་བོག་འབྱིན་བྱེད་
དུ་མ་ཟད་ལམ་འབྲས་ཀྱི་ལྟ་བ་གསལ་སྟོང་ཟུང་འཇུག་གམ་འཁོར་
- འདས་དབྱེར་མེད་ཀྱི་སྟོང་ཉིད་གཏན་ལ་འབེབས་བྱེད་དངོས་གཞིར་
སྣང་བས། འདི་ལ་ཡུལ་སྣང་སེམས་དང་། སེམས་སྣང་སྒྱུ་མ། སྒྱུ་
མ་རང་བཞིན་མེད་པར་བསྒྲུབ་པ་གསུམ་ལས། དེའང་སྣང་བ་སེམས་
སུ་ངོ་སྤྲད་པ་ལ་རྗེ་ས་པཎ་གྱིས་སེམས་རྐྱང་པ་ངོ་སྤྲོད་པ་མུ་སྟེགས་པའི་
ལུགས་ཡིན་གསུངས་པ་ཕྱག་ཆེན་སོགས་མུ་སྟེགས་པའི་ལུགས་ཅི་སྟེ་
ཡིན། འོན་ཀྱང་འདི་འདྲའི་ཚོད་ན་ཅུང་མི་ཟབ་པར་འདུག་ཅེས་མཁྱེན་
ཁྲིད་ལས་གསུངས། ཕྱི་མ་རང་བཞིན་མེད་པར་བསྒྲུབ་པ་ལའང་རྟེན་



73
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འབྲེལ་དང་། བརྗོད་བྲལ་དུ་བསྒྲུབ་པ་རྣམས་སུ་ཡོད་པ་ལས། དང་
པོ་ཡུལ་སྣང་སེམས་སུ་བསྒྲུབ་པ་ལའང་། ཐོག་མར་ཐུན་མོང་གི་བདག་
མེད་སྒྲུབ་པའི་རིགས་པས་ངའོ་སྙམ་དུ་འཛིན་པའི་བདག་གི་བ་མེད་པ་
ངེས་པར་བྱས་ཏེ་འཇོག་པ་ཚོགས་བཤད་ལས་སོ། །དེ་ནས་གུར་ལས།
རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་
ཅན་མེད། །རྣམ་པར་ཤེས་པའི་གནས་དོན་ནམ། །ཕྱི་རོལ་གྱུར་གང་
ཅུང་ཟད་མེད། །ཅེས་ལུང་དང་དབུ་སེམས་ཀྱི་གཞུང་ལུགས་ནས་
འབྱུང་བའི་ཕྱི་དོན་འགོག་པའི་རིགས་པ་རྣམས་དང་། མན་ངག་ནི།
སེམས་ལ་གཉིད་རྫས་ནད་དང་གདོན་གྱིས་བསླུ། ཞེས་སོགས་དཔེ་
བརྒྱད་ཀྱིས་ཆོས་བདག་གི་ཕྱོགས་གཅིག་གཟུང་བ་ཕྱི་རོལ་དོན་དུ་གྲུབ་
པ་བཀག་སྟེ་སྣང་བ་སེམས་སུ་བསྒྲུབ་ནས་གཟུང་འཛིན་གཉིས་སྟོང་གི་
ཤེས་པ་རང་མྱོང་རང་གསལ་ཙམ་གྱི་ཀུན་གཞིའི་ངོ་བོར་རྗེན་གྱིས་བལྟ་
སྟེ་འཇོག་པ་དང་། འདི་སེམས་ཙམ་རྣམ་བདེན་པའི་ལྟ་བ་དང་ན་མཉམ་
པར་བཤད། དེ་ནས་རྩ་རྒྱུད་ཀྱི་རྡོར་ལས། རྫུན་མིན་བདེན་མིན་དེ་
བཞིན་དུ། །ཐམས་ཅད་ཆུ་ཡི་ཟླ་བ་ལྟར། །ཞེས་སོགས་ཀྱི་ལུང་དང་།
སེམས་དེ་ཡང་ཁ་དོག་དང་དབྱིབས་སོགས་ཀྱི་དངོས་པོས་སྟོང་པར་
སྒྲུབ་པའི་རིགས་པ་དང་། མན་ངག་ནི། གཉིས་པ་སྒྱུ་མ་སྨིག་རྒྱུ་ཆུ་



74
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཟླ་སོགས། །ཞེས་སོགས་དཔེ་བརྒྱད་ཀྱིས་སེམས་ཉིད་གསལ་ཡང་སྟོང་
པའི་གསལ་སྟོང་སྒྱུ་མ་ལྟ་བུ་བསྒྲུབ་སྟེ་གསལ་སྟོང་ཟུང་འཇུག་གི་ངང་
དུ་འཇོག་པ་དང་། འདི་རྣམ་རྫུན་པའི་ལྟ་བ་དང་ན་མཉམ་པར་བཤད།
དེ་ནས་སྒྱུ་མ་ལྟ་བུའི་སེམས་དང་ཕུང་སོགས་ཀྱང་བདེན་པར་གྲུབ་ན་
རྒྱུ་རྐྱེན་གང་ལའང་ལྟོས་མེད་དུ་གྲུབ་དགོས་ན། འདི་དག་རང་རང་
གི་རྒྱུ་རྐྱེན་ལས་སྐྱེས་པའི་རྟེན་འབྲེལ་འབའ་ཞིག་གོ་སྙམ་དུ་དབུ་སེམས་
ཀྱི་གཞུང་ལུགས་ནས་འབྱུང་བའི་རྟེན་འབྲེལ་སྒྲུབ་པའི་རིགས་པ་རྣམས་
དང་། མན་ངག་ཁ་ཏོན་མར་མེ་མེ་ལོང་བརྒྱ་དང་ནི། །ཞེས་སོགས་
ཀྱིས་སྒྱུ་མ་རང་བཞིན་མེད་པའི་རྟེན་འབྲེལ་དུ་བསྒྲུབས་ནས་བདེན་པར་
འཛིན་པ་འདི་ཐོག་མེད་ནས་བག་ཆགས་ཀྱིས་བསླད་པའི་འཁྲུལ་སྣང་
ཁོ་ན་ཡིན་གྱི་བདེན་པར་གྲུབ་པ་སྐད་ཅིག་མི་འདུག་སྙམ་དུ་ཐག་རྦད་
ཀྱིས་བཅད་དེ་ལྟ་ཐོག་ཏུ་སེམས་གཏད་དེ་འཇོག་ལ། དེ་ལྟ་བུའི་སྒྱུ་མ་
རང་བཞིན་མེད་པའི་རྟེན་འབྲེལ་དུ་བསྒྲུབས་ཏེ་བདེན་འཛིན་གྱི་སྤྲོས་
པ་གཅོད་པའི་ཚུལ་འདི་ནི། བཞི་བརྒྱ་པ་ལས། བར་དུ་བདག་ནི་ཟློག་
པ་དང་། །ཞེས་དང་། ཞི་བ་ལྷས། སྟོང་ཉིད་བག་ཆགས་གོམས་པ་
ལས། །དངོས་པོའི་བག་ཆགས་ཟློག་པར་འགྱུར། །ཞེས་པའི་དོན་དུ་
བཤད་ལ། འོན་ཀྱང་མྱོང་བ་ལ་བཀར་ཏེ་བདེན་འཛིན་ངོས་འཛིན་



75
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་ཚུལ་ནི་མ་བཤད་དོ། །དེ་ལྟར་བདེན་མེད་རྟོགས་པའི་ལྟ་བ་རྒྱུད་
ལ་སྐྱེས་ན་དབུ་མ་ཆེན་པོར་གྱུར་ཟིན་པས་དེའི་རྒྱུད་ལ་རྟག་ཆད་ཀྱི་ལྟ་
བ་ངན་པ་གཅོད་དགོས་པ་མེད་མོད་བདེན་འཛིན་ཀྱི་སྤྲོས་པ་གཅོད་པ་
ཙམ་དུ་མ་ཟད། བདེན་འཛིན་གྱི་རྒྱུ་མཚན་མའི་སྤྲོས་པའང་གཅོད་
དགོས་པའི་གནད་ཀྱིས་རྟེན་འབྲེལ་གྱི་གནད་ལས་ཆོས་ཐམས་ཅད་
བདེན་མེད་རྟོགས་པའི་ལྟ་བ་དུག་བཅས་དེ་ཡི་རྒྱུན་མཐུད་པ་མ་ཡིན་
པར་བདེན་མེད་ཡིན་སྙམ་པའི་ཞེན་པ་དེ་ཡང་བཏང་སྟེ་ལྟ་བ་དུག་མེད་
བསྒོམ་དགོས་པས། ཇི་སྐད་དུ། ཡོད་མིན་མེད་མིན་ཡོད་མེད་མིན།།
མུ་བཞི་ལས་ནི་རྣམ་གྲོལ་བ། །ཞེས་པའི་ལུང་དང་། ཡེ་ཤེས་སྙིང་
པོ་ཀུན་ལས་བཏུས་ལས་ཀྱང་། ཡོད་མིན་མེད་མིན་ཡོད་མེད་མིན།།
།གཉིས་ཀའི་བདག་ཉིད་མིན་པའང་མིན། །མཐའ་བཞི་རྣམ་པར་གྲོལ་
བ་ཡི། །དེ་ཉིད་དབུ་མ་པ་ཡིས་རིགས། །ཞེས་པ་ལྟར་སེམས་ཉིད་
ཡོད་པར་མ་གྲུབ་པ་ཉིད་ཀྱིས་ཡོད་པ་བཀག་པའི་མེད་པ་ཞེས་བྱ་བ་ཞིག་
ཏུ་གྲུབ་པ་མ་ཡིན་ཏེ། སྤྱོད་འཇུག་ལས། གང་ཚེ་གང་ཞིག་མེད་དོ་
ཞེས། །བརྟག་བྱའི་དངོས་པོ་མི་དམིགས་པ། །དེ་ཚེ་དངོས་མེད་རྟེན་
བྲལ་བ། །བློ་ཡི་མདུན་ན་ཇི་ལྟར་གནས། །ཞེས་སོ། །དེ་ལྟ་ན་ཡོད་
མེད་གཉིས་འགལ་བའི་ཕྱིར། ཡོད་མེད་གཉིས་ཀར་མ་གྲུབ་ཅིང་། དེ་



76
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མ་གྲུབ་པས་གཉིས་ཀ་བཀག་པའི་གཉིས་མིན་དུ་ཡང་མི་འགྲུབ་པའི་ཕྱིར།
སེམས་ཉིད་མཐའ་བཞིའི་སྤྲོས་པ་དང་བྲལ་བར་གྲུབ་ལ། སེམས་བཞིན་
དུ་ཡུལ་སྟོང་པ་ཉིད་དེ་ཡང་ཡོད་མེད་སོགས་ཀྱི་མུ་བཞི་གང་དུའང་
བཟུང་དུ་མེད་དེ། དེ་ནི་གཉིས་འཛིན་གྱི་བློ་གང་གི་ཡང་སྤྱོད་ཡུལ་
མ་ཡིན་ཞིང་། མཐའ་བཞི་སྤྲོས་བྲལ་དེ་ཡང་སྟོང་ཉིད་མ་ཡིན་པའི་
ཕྱིར་སྙམ་པའི་རྟེན་འབྲེལ་བརྗོད་བྲལ་བསྒྲུབ་པའི་རིགས་པ་དང་། མན་
ངག་གཞོན་ནུ་དགོད་དང་ལྷུག་པའི་རྨི་ལམ་དང་། །ཞེས་སོགས་དཔེ་
བརྒྱད་ཀྱིས་རྟེན་འབྲེལ་དེ་ཡང་བརྗོད་བྲལ་དུ་རྦད་ཀྱིས་བཅད་དེ། ཡུལ་
སྤྲོས་པའི་མ་རེག་པ་ལ་བློ་ཡི་ལྷད་ཀྱིས་མ་བསླད་པར་འཛིན་པ་དང་
མཚན་མ་དང་སྤྲོས་པ་ཐམས་ཅད་བཏང་སྟེ། ཐ་ན་བརྗོད་བྲལ་ཙམ་
དུའང་མི་འཛིན་པར་འཛིན་མེད་ཀྱི་ངང་དུ་ཧད་དེ་ཆམ་མེར་བཞག་
པ་འདི་ནི། བཞི་བརྒྱ་པ་ལས། ཐ་མར་ལྟ་ཞིག་ཀུན་ཟློག་པ། །ཞེས་
དང་། སྤྱོད་འཇུག་ལས། ཅི་ཡང་མེད་ཅེས་གོམས་པ་ལས། །དེ་
ཡང་ཕྱིས་ནི་སྤོང་བར་འགྱུར། །ཞེས་པའི་དོན་དུ་བཤད་ནས། ལྟ་
བ་མཐར་ཐུག་ལ་སྟོང་འཛིན་དེ་ཙམ་ཡང་མ་ཞུགས་པར་དགོས་པས།
ས་ཆེན་གྱིས། འཛིན་པ་བྱུང་ན་ལྟ་བ་མིན། །ཞེས་གསུངས་པའི་འཛིན་
པའང་བདེན་འཛིན་དང་མཚན་འཛིན་གཉིས་ཀ་ལ་སྦྱོར་དགོས་པར་



77
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མང་ཐོས་པས་བཤད་ལ། མཁྱེན་ཁྲིད་ལས་ཀྱང་མདོར་ན་དགེ་ལྡན་
པས། ཞི་གནས་རྒྱ་མཚོ་ལྟ་བུ་ལ། །ལྷག་མཐོང་ཉ་ཆུང་ལྟ་བུ་ཞེས་
སེམས་གནས་ཆའི་དཀྱིལ་ན་བདེན་པར་མེད་སྙམ་པའི་དྲན་པ་ཧྲིག་གེ་
བ་ཞིག་དགོས་གསུངས་མོད། རང་ལུགས་སེམས་ཀྱི་ངོ་བོ་ལྷག་མཐོང་
གིས་མཐོང་བའི་ཚེ་ན་དེ་ཐོག་ཏུ་འཇོག་ནུས་པའི་ཞི་གནས་མེད་ན་གོ་
ཡུལ་དུ་སོང་ན་རྐྱེན་ཐོག་ཏུ་མི་གནས་པས། ལྷག་མཐོང་མར་མེ་དང་།
ཞི་གནས་རླུང་ཡོལ་ལྟར་བཞེད་པས། མདོར་ན་སེམས་ཀྱི་རང་ངོ་ཤེས་
པ་དེ་གིའི་ཐོག་ཏུ་འཛིན་པ་མ་ཞུགས་པར་དགོས་ཀྱི། འཛིན་པ་ཞུགས་
ན་གོ་མ་ཆོད་དེ། འཛིན་པ་བྱུང་ན་ལྟ་བ་མིན། །ཞེས་གསུངས་པ་
ཡིན་ལ་ཞེས་བཤད་དོ། །
དེ་ལྟར་དཔེ་སུམ་ཅུ་རྩ་གཉིས་པོ་དེ་ནི་གང་ཟག་དབང་པོ་ཐ་
མ་ཞིག་རིམ་གྱིས་བློ་སྦྱོང་བའི་ཕྱིར་ཡིན་པ་དང་། དབང་འབྲིང་ལ་
དཔེ་བཞི། དབང་པོ་རབ་ལ་དཔེ་གཅིག་ཁོ་ནས་ཀྱང་ཆོག་པར་བཤད་
དོ༔ ༈ སྤྱིར་ལམ་འབྲས་སྤྱི་སྐད་ལ་ལྟ་བ་རྟོགས་པ་ཙམ་ལ་ལྟ་བར་བཞག་
པ་གཅིག་དང་། སློབ་བཤད་ཟབ་མོས་ཐུན་མོང་མ་ཡིན་པར་ངོ་སྤྲོད་
རྒྱུའི་ཉམས་མྱོང་ཏིང་ངེ་འཛིན་ལ་ལྟ་བར་བཞག་པ་གཉིས་ཡོད་པའི།
དང་པོ་ནི། སེམས་ལ་གནད་དུ་བསྣུན་པ་ཐུན་མོང་བ། རྒྱུ་དུས་ཀྱིས་



78
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འཁོར་འདས་དབྱེར་མེད་ཀྱི་ལྟ་བ་དུག་ཅན་ཞེས་པ་དེ་ཡིན་ལ། དེ་ཉིད་
སྒོམ་ཚུལ་ནི། དེ་ལྟར་སྔར་ཐག་ཆད་ཀྱི་བཅད་པའི་བརྗོད་བྲལ་གྱི་ལྟ་
བ་དེའི་སྟེང་དུ་སེམས་གཏད་དེ་དང་པོར་སྒྲིམས་ཏེ་འཇོག བར་དུ་གློད་
དེ་ལྟ་ཐོག་ཏུ་སེམས་ལྷོད་ཀྱིས་གློད་པས་འཛིན་པ་ཐམས་ཅད་རང་གྲོལ་
གྱི་སྒོ་ནས་རྗེས་སུ་བཟུང་། མཐར་རེས་འཇོག་གམ། ཡང་ན་རང་
སོར་བཟུང་སྟེ་ལྟ་བའི་དྲན་ཤེས་མ་ཉམས་པའི་ངང་ལ་ཧད་དེ་བཞག དེ་
ལྟར་ཡིད་ཆེས་རྙེད་པ་ན། འཕགས་པ་ལྷས། གཅིག་གི་སྟོང་ཉིད་གང་
ཡིན་པ། །དེ་ནི་ཀུན་གྱི་སྟོང་ཉིད་ཡིན། །ཞེས་པ་ལྟར། ཆོས་ཐམས་
ཅད་བརྗོད་བྲལ་དུ་ཁྲོལ་གྱི་འགྲོ། སྔར་ཞི་གནས་སྐྱོང་ན་ཞི་ལྷག་ཟུང་
དུ་ཆུད་པ་དང་། གལ་ཏེ་མ་སྐྱེས་ན་གནས་ལུགས་ལ་དཔྱོད་པའི་སོ་
སོར་རྟོག་པའི་ཤེས་རབ་ངར་ལྷ་ངེ་གསལ་སིང་ངེ་བ་གཅིག་གསལ་
བཏབ། དེ་ནི་ལྷག་མཐོང་སོར་རྟོག་དཔྱད་བསྒོམ་རྐྱང་པ་ཡིན་པས།
དེ་ཙམ་མ་ཡིན་པར་སོར་རྟོག་གིས་དཔྱད་པའི་ལྟ་བ་དེའི་སྟེང་དུ་སྔར་
བཞིན་བསྒོམས་པས་སེམས་གནས་ཆ་རྙེད་དེ། ལྟ་བ་འདི་ཉིད་ཞི་གནས་
ཀྱི་འཇུར་མིག་ནས་འདྲེན་ཐུབ་པའི་ལྟ་བ་ནི། གསལ་སྟོང་ཟུང་འཇུག་
ཞི་ལྷག་ཟུང་འཇུག ཐབས་ཤེས་ཟུང་འཇུག ལྟ་སྒོམ་སྤྱོད་གསུམ་
ཟུང་དུ་འཇུག་པའི་ཕུལ་དུ་ཕྱིན་པ་ཡིན་པར་མང་ཐོས་ཀླུ་སྒྲུབ་པས་སྣང་



79
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཁྲིད་ལས་བཤད་དོ། །སྣང་གསུམ་དུ་ཞི་ལྷག་གོ་རིམ་ངེས་ཅན་ལྟར་
བཤད་ཀྱང་། འདིར་སེམས་ཀྱི་གནས་ཆ་ཞི་གནས་དང་ཡུལ་ལ་དཔྱད་
པའི་ཆ་ལྷག་མཐོང་དུ་བྱས་པས་ཞི་ལྷག་གི་གོ་རིམ་ངེས་མེད་དུ་འདོད་
པར་སྣང་ངོ༌། །གཉིས་པ་ལུས་ལ་གནད་དུ་བསྣུན་པ་ཐུན་མོང་མ་ཡིན་
པ་ཉམས་མྱོང་གི་ཏིང་ངེ་འཛིན་ལ་ལྟ་བར་བཞག་པ་ནི་དབང་བཞིའི་
ལམ་བསྒོམ་པའི་ལག་རྗེས་ཉམས་སྣང་ལྔ་གསུམ་བཅོ་ལྔ་སོགས་ལྟ་བ་
དུག་མེད་རྣམས་ཡིན་ཞིང་། དེ་ལ་ཐོག་མར་ངོ་སྤྲོད་པའི་ཚུལ་ནི་རང་
སེམས་སྤོམ་ཡོར་འདི་ལྷན་སྐྱེས་ཡེ་ཤེས་ཡིན་ནོ། །ཞེས་ངོ་སྤྲོད་པ་མ་
ཡིན་གྱི་རང་སེམས་ངོ་བོ་ལ་གཞིག་པས་རང་བཞིན་བདེན་པས་སྟོང་
པའི་གཟུང་འཛིན་རྙོག་བྲལ་གྱི་སེམས་འདི། སྟོན་གནམ་དག་པ་ལ་
ཟླ་བ་ཤར་བ་ལྟ་བུའི་ལྷན་སྐྱེས་ཀྱི་ཡེ་ཤེས་ལག་མཐིལ་གྱི་སྐྱུ་རུ་ར་ལྟ་
བུར་ངོ་སྤྲོད་དེ་བསྐྱངས་དགོས་པ་ཡིན་ནོ། །དེ་སྒོམ་ཚུལ་ཡང་བླ་མ་
ལ་སྙིང་ཁུངས་རུས་པའི་སྟེང་ནས་གསོལ་བ་བཏབ་ཏེ་བླ་མ་དང་རང་
སེམས་འདྲེས་པའི་ངང་དུ་འཛིན་མེད་དུ་འཇོག་པ་འདི་ག་གོམས་པས།
ཇི་ཞིག་ན་མཚན་མ་དང་རྣམ་རྟོག་ཐམས་ཅད་ཉལ་གྱིས་ཞི་ནས།
སེམས་གཉུག་མའི་རང་ངོ་རྗེན་པར་མི་མཐོང་ཀ་མེད་ཡིན་པའི་ཕྱིར།
ཞི་ལྷག་ཟུང་འཇུག་གི་ཏིང་ངེ་འཛིན་རྒྱུད་ལ་སྐྱེ་བ་ཡིན་ཞེས་དང་། སྐྱེ་



80
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཚུལ་ཡང་། རྗེ་ས་པཎ་གྱིས། ངེད་ཀྱིས་ཕྱག་རྒྱ་ཆེན་མོ་ནི། །དབང་
ལས་བྱུང་བའི་ཡེ་ཤེས་དང་། །རིམ་པ་གཉིས་ཀྱི་ཏིང་འཛིན་ལས།།
བྱུང་བའི་རང་བྱུང་ཡེ་ཤེས་ཡིན། །ཞེས་གསུངས་པ་ལྟར་དབང་པོ་
རབ་ལ་དབང་དུས་སུ་མཐོང་ལམ་རྣམ་པར་མི་རྟོག་པའི་ཡེ་ཤེས་ནས།
བཅུ་གསུམ་རྡོ་རྗེ་འཛིན་པའི་ས་ཡི་བར་དུ་སྐྱེ་བ་ཡིན་མོད། འབྲིང་མན་
ཆད་ལ་ཡེ་ཤེས་པ་ཕབ་པ་དང་དབང་གསུམ་པ་སོགས་ཀྱི་སྐབས་སུ་
མཚོན་བྱེད་དཔེ་ཡེ་ཤེས་སྐྱེ་བ་དེའི་རྒྱུན་བསྐྱང་པའི་ཕྱིར། གཞི་དམ་
ཚིག་དང་སྡོམ་པ་ལ་གནས་པའི་ངང་ནས། བསྐྱེད་རྫོགས་ཀྱི་རྣལ་འབྱོར་
ཚུལ་བཞིན་ཉམས་སུ་བླངས་པས། ནང་ནས་རང་བྱུང་གི་ཚུལ་དུ་
སེམས་ཉིད་ལྷན་ཅིག་སྐྱེས་པའི་ཡེ་ཤེས་རྗེན་པར་འཆར་བས་རང་བྱུང་
གི་ཡེ་ཤེས་ཞེས་བྱ་བ་ཡིན་པར་ཀླུ་ཁྲིད་ལས་བཤད་ཀྱང་། མཁྱེན་ཁྲིད་
ལྟར་ན། གཉུག་མ་དེ་ཙམ་ལ་འཇོག་པ་མ་ཡིན་པར་བརྗོད་བྲལ་གྱི་
ཟབ་ཁྱད་འདོད་ནམ་སྙམ། གཞན་ཡང་བསྐྱེད་རིམ་གྱི་སྐབས་སུ་ལྷ་
ཡི་གསལ་སྣང་དང་ང་རྒྱལ་ལེགས་པར་གསལ་ཐེབ་པ་ན་དེ་ཉིད་གསལ་
སྟོང་ཟུང་འཇུག་ཏུ་རྒྱས་བཏབ་སྟེ་འཛིན་མེད་དུ་ཆམ་མེར་བཞག་པ་
ཡང་ཐུན་མོང་མ་ཡིན་པའི་ལྟ་བ་བསྒོམ་ཚུལ་དུསྣང་ངོ༌། །སྨྲས་པ།
ས་གསུམ་སྙན་པའི་གྲགས་དཀར་གྱིས་མཛེས་པ། །ས་ཆེན་ལྔ་དང་



81
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བིར་ཝའི་ཐུགས་ཀྱི་བཅུད། །ས་སྐྱའི་ལམ་འབྲས་ནས་བཤད་ལྟ་བའི་
ཚུལ། །ས་ལུགས་འཛིན་པ་གྲགས་ཆེའི་གཞུང་གཞིན་བཀོད། །
གོང་གི་དཔེ་ཉི་ཤུ་རྩ་བརྒྱད་སོ་སོའི་ངོས་འཛིན་ཁྲིད་ཡིག་རྣམས་
ལས་འབྱུང་བ་ཇི་བཞིན་པ་ནི་སྣང་བ་སེམས་སུ་བསྒྲུབ་པ་ལ། སེམས་
ལ་གཉིད་རྫས་ནད་དང་གདོན་གྱིས་བསླད། །མིག་ཡོར་རབ་རིབ་མགལ་
མེ་མྱུར་འཁོར་བ། །ཞེས་དཔེ་བརྒྱད་ལས། དང་པོ་གཉིད་ཀྱི་དཔེ་
ནི༑ རྨི་ལམ་དུ་དོན་མེད་བཞིན་དུ་ཡུལ་སྣང་སྣ་ཚོགས་སུ་ཤར་བ་དང་།
གཉིས་པ་རྫས་ཀྱི་དཔེ་ནི། རྫས་ད་དུ་ར་སྟེ་ཐར་ནུ་ཆང་དང་སྦྱར་བ་
ཟོས་པས་སྣང་བ་གསེར་དུ་འཆར་བ་དང་། ཀ་ཤོ་ཀཎྜ་ཏེ་ཐང་ཁྲོམ་
ཆང་དང་སྦྱར་བ་ཟོས་པས་སྣང་བ་སྔོན་པོར་འཆར་བ་དང་། དེ་དག་
དང་བྱིན་ཆེན་ཐུ་ལུ་སྦྱར་ཏེ་ཟོས་པས་སྣང་བ་ཐམས་ཅད་ཕུབ་ཅན་དུ་
འཆར། སྦོ་ཆག་པ་དང་སྦྱར་ཏེ་ཟོས་ན་ཁྲབ་ཅན། ཨུག་ཆོས་དང་
སྦྱར་ཏེ་ཟོས་ན་སྣང་བ་ཐམས་ཅད་བཙུན་པ་འཆར་བ་དང་། གསུམ་
པ་ནད་ཀྱིས་བསླད་པ་ནི། ནད་ཀྱི་དབང་གིས་དུང་དཀར་སེར་པོར་
སྣང་བ་སོགས། བཞི་པ་གདོན་གྱིས་བསླད་པ་ནི། སེམས་གདོན་གྱིས་
བསླད་པ་ལ་མི་དང་མི་མིན་གྱི་སྣང་བ་སྣ་ཚོགས་སུ་ཤར་བ་དང་། ལྔ་
པ་མིག་ཡོར་གྱི་དཔེ་ནི། མིག་བཙིར་ནས་བལྟས་པས་གཅིག་ལ་དུ་མར་



82
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མཐོང་བ་དང་། དྲུག་པ་རབ་རིབ་ཀྱི་དཔེ་ནི། མིག་རབ་རིབ་ཀྱིས་
བསླད་པ་ན་སྐྲ་ཤད་འཛག་པར་སྣང་བ་དང་། བདུན་པ་མགལ་མེའི་
དཔེ་ནི། ཤིང་བུ་ཕྲ་མོའི་རྩེ་མོ་མེ་སྦར་ཏེ་མགྱོགས་པོར་བསྐོར་བས་
མེ་ཡི་འཁོར་ལོ་ལྟ་བུར་སྣང་བ་དང་། བརྒྱད་པ་མྱུར་འཁོར་བ་ནི།
ཉིད་ལངས་ཤིང་བསྐོར་བ་འཁོར་འཁོར་ནས་འཕྲལ་དུ་ས་ལ་བསྡད་པས་
ས་གཞི་འཁོར་བར་སྣང་བ་རྣམས་སོ། །གཉིས་པ་སེམས་སྣང་སྒྱུ་མར་
བསྒྲུབ་པ་ནི། གཉིས་པ་སྒྱུ་མ་རྨིག་རྒྱུ་ཆུ་ཟླ་གློག །འཕྲོག་པ་དྲི་ཟའི་
གྲོང་ཁྱེར་སྤྲིན་དང་གཞའ། །ཞེས་དཔེ་བརྒྱད་ལས། དང་པོ་སྒྱུ་མའི་
དཔེ་ནི། སྒྱུ་མའི་སྔགས་རྫས་ལ་བརྟེན་མེད་བཞིན་དངོས་པོ་སྣ་ཚོགས་
སུ་སྣང་བ་དང་། གཉིས་པ་སྨིག་རྒྱུ་ནི་སོས་ཀ་ཉིན་ཕྱེད་ཚ་བའི་དུས་
སུ་ཆུ་ལྟ་བུར་མེར་མེར་སྣང་བ། གསུམ་པ་ཆུ་ཟླ་ནི། ཆུ་ནང་ཟླ་གཟུགས་
ཤར་བ། བཞི་པ་གློག་ནི། རྒྱ་མཚོ་རླུང་གིས་བསྐྱོད་པའི་རླབས་དང་།
རྟ་གདོང་གི་མེ་བརྡབས་པ་དང་། དབྱར་གྱི་དུས་འཛོམས་པའི་རྟེན་
འབྲེལ་ལས་དམར་ཁྱུག་ཁྱུག་གི་སྣང་བ་འབྱུང་བ་དང་། ལྔ་པ་འཕྲོག་
པ་ནི། རྒྱ་གར་ཤར་ལྷོ་ཕྱི་ཡི་རྒྱ་མཚོ་དང་ཉེ་བ་གྲོང་ཁྱེར་ཧ་རི་ཀེ་ལ་
ཞེས་པ་ཞིག་ན་མཚན་ཐོག་ཐག་ཆར་བབས་ནམ་ལངས་སྤྲིན་དེངས་
པའི་སྔ་དྲོ་ཉི་མ་དྭངས་པར་ཤར་བ་ན་ནམ་མཁར་གྲོང་ཁྱེར་དེ་ཉིད་ཀྱི་



83
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དབྱིབས་ཇི་ལྟ་བ་མི་དང་དུད་འགྲོ་ཡན་ཆད་ཀྱི་གཟུགས་བརྙན་སྣང་
བ་ཞིག་དང་། ཀླུ་ཁྲིད་ལས་ནམ་མཁར་མེད་བཞིན་དུ་རྒྱ་མཚོའི་ནང་
དུ་གྲོང་ཁྱེར་སྣང་བར་བཤད། དྲུག་པ་དྲི་ཟའི་གྲོང་ཁྱེར་ནི། རྒྱ་གར་
དུ་ཐང་ཡངས་པོར་བལྟས་པས་མེད་བཞིན་གྲོང་ཁྱེར་རྟ་གླང་སོགས་སྣང་
བ་དང་། བོད་དུའང་མ་སངས་ཀྱི་སྒར་དུ་གྲགས་པ་ཐག་རིང་པོ་ན་
སྒྲ་ཆ་ཐེར་སོགས་མེད་ཀྱང་སྣང་བ། བདུན་པ་སྤྲིན་ནི། བར་སྣང་
གི་སྤྲིན་དང་། བརྒྱད་པ་གཞའ་ནི། ནམ་མཁའི་མཇའ་ཚོན་རྣམས་
སོ༑ ༑གསུམ་པ་སྒྱུ་མ་རང་བཞིན་མེད་པར་བསྒྲུབ་པ་ལ། རྟེན་འབྲེལ་
དུ་བསྒྲུབ་པ་དང་། བརྗོད་བྲལ་བསྒྲུབ་པ་གཉིས་ལས། དང་པོ་རྟེན་
འབྲེལ་དུ་བསྒྲུབ་པ་ནི། གསུམ་པ་གཉིས་ཀྱི་དང་པོ་རྟེན་འབྲེལ་ཏེ། ཁ་
ཏོན་མར་མེ་མེ་ལོང་རྒྱ་དང་ནི། །མེ་ཤེལ་ས་བོན་སྐྱུར་དང་བྲག་ཆའོ།།
ཞེས་དཔེ་བརྒྱད་ལས། དང་པོ་ཁ་ཏོན་ནི། སློབ་དཔོན་གྱིས་སློབ་མ་
ལ་ཁ་ཏོན་ཁས་སློབ་བྱས་པའི་ཚེ་སློབ་དཔོན་གྱི་ཤེས་པ་དེ་སློབ་མའི་རྒྱུད་
ལ་འཕོས་པ་མེད་ཀྱང་དེ་ལ་བརྟེན་ནས་སྐྱེ་བ་དང་། གཉིས་པ་མར་
མེ་ནི། མར་མེ་གཅིག་ལས་གཉིས་ཆད་དེ་སྐྱེ་བ་དང་། གསུམ་པ་
མེ་ལོང་ནི། མེ་ལོང་གཡའ་དག་གི་ངོས་སུ་སྐྱེས་བུའི་བྱད་བཞིན་འཕོས་
པ་མེད་ཀྱང་དེ་གཉིས་ཕྲད་པ་ལས་གཟུགས་བརྙན་སྐྱེ་བ་དང་། བཞི་



84
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་རྒྱ་ནི། རྭ་སོགས་ལས་བྱས་པའི་ཐེལ་ཚེ་ཤོག་བུར་བཏབ་པ་ན་ཐེལ་
ཚེ་དེར་མ་འཕོས་ཀྱང་དེ་ལ་བརྟེན་དེའི་རི་མོ་སྐྱེ་བ་དང་། ལྔ་པ་མེ་
ཤེལ་ནི། མེ་ཤེལ་དང་སྤྲ་བ་ཕྲད་པའི་རྟེན་འབྲེལ་ལས་མེ་སྐྱེ་བ་དང་།
དྲུག་པ་ས་བོན་ནི། ས་བོན་དང་དྲོད་གཤེར་ཚོགས་པའི་རྟེན་འབྲེལ་
ལས་མྱུ་གུ་སྐྱེ་བ་དང་། བདུན་པ་སྐྱུར་ནི། མི་ཞིག་གིས་རོ་ཧ་ཅང་
སྐྱུར་མོ་འཆའ་བ་ན་དེ་ལ་བརྟེན་ནས་གཞན་ལའང་འགྲམ་ཆུ་ལྡང་བ་
དང་། བརྒྱད་པ་བྲག་ཆ་ནི། ཚུར་ངོས་ཀྱི་སྐད་ལ་བརྟེན་ནས་ཕར་
ངོས་བྲག་ཏུ་སྒྲ་ལྷང་ངེ་སྐྱེ་བ་དང་། གཉིས་པ་བརྗོད་བྲལ་དུ་བསྒྲུབ་
པ་ནི། གསུམ་པའི་གཉིས་པ་བརྗོད་བྲལ་བསྟན་པར་བྱ། །གཞོན་ནུ་
དགོད་དང་ལྐུགས་པའི་རྨི་ལམ་དང་། །གནད་ལ་འཁྲུགས་དང་དབང་
པོའི་བདེ་བ་དང་། །གསུམ་པའི་ཡེ་ཤེས་གསང་བའི་སྙོམས་འཇུག་དང་།།
ལོངས་སྤྱོད་རླབས་དང་དཀྱིལ་འཁོར་འཁོར་ལོ་འོ། །ཞེས་དཔེ་བརྒྱད་
ལས། དང་པོ་གཞོན་ནུ་དགོད་པ་ནི། བྱིས་པ་ཆུང་དུ་སྨྲ་མི་ཤེས་ཞིག་
དགོད་པ་ན། དེ་དགོད་དགོས་པའི་རྒྱུ་མཚན་ཞིག་ཁོ་རང་ལ་ཉམས་
སུ་མྱོང་རྒྱུ་ཡོད་ཀྱང་། འདི་འམ་ཞེས་ངག་ཏུ་སྨྲ་རྒྱུ་མེད་པ་དང་། གཉིས་
པ་ལྐུགས་པའི་རྨི་ལམ་ནི། ལྐུགས་པ་ལ་རྨི་ལམ་གསལ་བར་བྱུང་བ་
ཁོ་རང་གིས་ཉམས་སུ་མྱོང་ཡང་གཞན་ལ་སྨྲ་མི་ཤེས་པ་དང་། གསུམ་



85
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་གནད་ལ་འཁྲུགས་པ་ནི། མཆན་ཁུང་སོགས་ཁམས་དྭངས་མ་ཐིག་
ལེ་ཁྱད་པར་ཅན་གང་དུ་ཡོད་པར་གཞན་གྱིས་འཁྲུགས་པའི་ཚེ་གཡའ་
བའི་རེག་བྱ་ཉམས་སུ་མྱོང་ཡང་དེ་ཇི་བཞིན་བརྗོད་མི་ཤེས་པ་དང་།
བཞི་པ་དབང་པོའི་བདེ་བ་ནི། ཕོ་མོའི་དབང་པོ་གཉིས་སྤྲད་དེ་འཁྲིག་
པའི་བདེ་བ་ཉམས་སུ་མྱོང་ཡང་གཞན་ལ་ཇི་བཞིན་བརྗོད་མི་ཤེས་པ་
དང༌། དེ་ཡན་ཆད་ཀྱི་བསྒྲུབ་པའི་ལྟ་བ་ཐམས་ཅད་ནི། རྒྱུ་དུས་ཀྱི་
ལྟ་བ་དུག་ཅན་ཞེས་བྱ་བ། དེ་ཁོ་ན་ཉིད་རྒྱ་མཚོའི་རླབས་དང་མ་བྲལ་
བའི་ལྟ་བ་ཞེས་བྱ་སྟེ། མདོར་ན་དོན་སྤྱིའི་ཚུལ་ལས་ཉམས་སུ་མྱོང་
བ་མེད་པའི་ཕྱིར། ལྟ་བ་སྐྱོན་མེད་ནི་མ་ཡིན་པར་བཤད། ལྔ་པ་གསུམ་
པའི་ཡེ་ཤེས་ནི། དབང་གསུམ་པའི་དུས་གཞན་རྐྱེན་ཕྱག་རྒྱ་ལ་བརྟེན་
ནས་སྐྱེས་པའི་དགའ་བའི་ཡེ་ཤེས་ཉམས་སུ་མྱོང་རྒྱུ་ཡོད་ཀྱང་། བདེ་
བ་དེའི་ངོ་བོ་འདི་འོ་ཞེས་ཇི་བཞིན་བརྗོད་མི་ཤེས་པ་དང་། དྲུག་པ་
གསང་བའི་སྙོམས་འཇུག་ནི། རང་གིས་ལག་པས་གསང་བའི་རྩ་བསྒུལ་
བ་ལས་སྐྱེས་པའི་བདེ་བ་ཉམས་སུ་མྱོང་ཡང་ཇི་བཞིན་བརྗོད་མི་ཤེས་
པ་དང་། བདུན་པ་ལོངས་སྤྱོད་རླབས་ནི། མགྲིན་པ་ལོངས་སྤྱོད་ན་
རྩ་གསུམ་གཤིབས་ནས་གནས་པ་སྟེ། གསུམ་ནི་མཐེ་བོང་གུང་མཛུབ་
བརྩེགས་པས་མགྲིན་པའི་གཡས་གཡོན་དུ་ཅུང་ཟད་མནན་པས་རྩ་



86
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསུམ་འཕར་བ་ངོས་ཟིན་འོང་ལ། དེའི་ཐིག་ལེ་རྒྱུ་སའི་རྩ་མནན་ན་
བདེ་བ་ཅུང་ཟད་སྐྱེ་ཡང་ཚེ་ལ་གཟན། ཁྲག་རྒྱུ་བའི་རྩ་མནན་ན་དམར་
ཐོམས་པ་འབྱུང་བས། དབུ་མ་རུ་རླུང་རྒྱུ་བའི་རྩ་དེ་གནོན་པར་བྱེད།
དེའང་སྐེ་བཙིར་བ་ལྟར་བྱས་ན་མགྲིན་པ་ན་བ་སོགས་འབྱུང་བས་རྒྱབ་
ཕྱོགས་སུ་བཏེགས། དྲག་ཏུ་མནན་ན་
ད་ན་འཐིམས་ཀྱིས་སོང་ནས་ཡེ་ཤེས་
ངོས་ཟིན་རྒྱུ་མི་འོངས་པས། ཇེ་དྲག་ཇེ་དྲག་ལ་མནན་ཅིང་། དེ་ལྟར་
བྱས་པས་གཟུང་འཛིན་གྱི་རྟོག་པ་འགག་པའི་ཡེ་ཤེས་སྐྱེ་ལ། དེའི་ངོ་
བོ་བརྗོད་མི་ཤེས་པ་ལྟ་བུའོ། །བརྒྱད་པ་དཀྱིལ་འཁོར་འཁོར་ལོ་ནི།
རྫོགས་རིམ་དཀྱིལ་འཁོར་འཁོར་ལོ་དངོས་སམ་ཡེ་ཤེས་ཀྱི་ཕྱག་རྒྱ་ལ་
བརྟེན་པའི་བདེ་བ་ཉམས་སུ་མྱོང་ཡང་བརྗོད་མི་ཤེས་པ་རྣམས་སོ། །དཔེ་
འདི་དག་དབུ་སེམས་ཀྱི་ལྟ་བ་སྐྱོང་བ་ལ་ཅི་ནས་གལ་ཆེ་བར་སྣང་ཡང་
གོང་གི་དཀྱུས་སུ་བཀོད་ན་ཚིག་གིས་སྒྲིབ་པ་ལྟར་སྣང་དོགས་ནས་ཟུར་
ཁོལ་དུ་ཕྱུང་བའོ། །
༈ གསང་སྔགས་རྙིང་མ་པ་རྣམས་ལ་མདོ་སྔགས་བཀའ་
གཏེར་གྱི་བརྒྱུད་པ་ཆེས་མང་བར་
ང་བར་བཞུགས་པ་ལས་ཐུན་
ན་མོང་པ་མདོ་
ཕྱོགས་ཀྱི་བཤད་པ་ཐོ་ཙམ་ནི་ཕྱིས་ཀྱི་འགས་གནས་ལུགས་མཐར་ཐུག་
ལ་གཉུག་མའི་ཡེ་ཤེས་ཡིན་དགོས་པ་དང་། རྣམ་ཤེས་དྲུག་དང་



87
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཟུགས་སོགས་ཀྱི་ཆོས་ཉིད་གནས་ལུགས་མཐར་ཐུག་མིན་པ་ཉེ་ཚེ་
བའི་སྟོང་ཉིད་ཙམ་དང་། མཐའ་བཞིའི་སྤྲོས་པ་དང་བྲལ་བའི་ཡེ་ཤེས་
དེ་ཉིད་རྣམ་གྲངས་མ་ཡིན་པའི་དོན་དམ་དང་། རྗེས་དཔག་གི་གཞལ་
བྱའི་སྟོང་ཉིད་ནི་མེད་དགག་དང་དེ་ཡང་རྣམ་གྲངས་པའི་དོན་དམ་དུ་
བཞག་ཅིང་། བདེན་གཉིས་ངོ་བོ་གཅིག་ལ་ལྡོག་པ་ཐ་དད་ཅེས་པའང་
རང་རྒྱུད་པ་འོག་མ་བདེན་གཉིས་ཤཱ་བའི་རྭ་ལྟར་ངོ་བོ་དང་ལྡོག་པ་
གཉིས་ཀ་ཐ་དད་དུ་འདོད་པའི་ལུགས་ཡིན་གྱི་བདེན་གཉིས་ཟུང་འཇུག་
ཏུ་འདོད་པའི་ལུགས་མིན་པར་བཤད་པ་དང་། གཞན་ཡང་གནས་
ལུགས་དོན་དམ་ལ་དཔྱོད་པའི་ཚད་མའི་དབང་དུ་བྱས་ཏེ། སྟོང་པ་
ལ་དོན་དམ་དང་། སྣང་བ་ལ་ཀུན་རྫོབ་ཅེས་བཞག་པ་སྣང་སྟོང་ཆོས་
ཀྱི་བདེན་གཉིས་དང་། སྣང་ཚུལ་ལ་དཔྱོད་པ་ཀུན་ཏུ་ཐ་སྙད་པའི་
ཚད་མའི་དབང་དུ་བྱས་ཏེ། གནས་སྣང་མཐུན་པ་མི་བསླུ་བའི་ཡུལ་
དང་ཡུལ་ཅན་ལ་དོན་དམ་དང༌། ཟློག་ཕྱོགས་ལ་ཀུན་རྫོབ་ཏུ་འཇོག་
པ་གནས་སྣང་ཆོས་ཀྱི་བདེན་གཉིས་ཏེ། བདེན་གཉིས་འཇོག་ཚུལ་གཉིས་
ཀྱི་དང་པོ་འཁོར་ལོ་བར་པའི་དགོངས་པ་དཔལ་ལྡན་ཟླ་བས་བཞེད་པ་
དང་། གཉིས་པ་འཁོར་ལོ་ཐ་མའི་དགོངས་པ་རྒྱུད་བླ་རྩ་འགྲེལ་གྱིས་
བཞེད་པ་ཡིན་ལ། འཇོག་ཚུལ་གཉིས་ཀ་དབུ་མ་ཐལ་རང་གཉིས་ཀས་



88
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདོད་པས་ཐལ་རང་གཉིས་རྟོགས་པའི་མཐོ་དམན་རྡུལ་ཙམ་མེད་པ་
སོགས་འབྱུང་ཡང་རྒྱུད་བླའི་ཁུངས་གསལ་པོར་དྲངས་པ་མ་མཐོང་ངོ༌།།
ཐུན་མོང་མ་ཡིན་པ་སྔགས་ཕྱོགས་ལས་གཙོ་བ་ནི་རྫོགས་པ་ཆེན་པོ་ཡང་
གསང་མན་ངག་གི་སྡེ་དང་། དེ་ལས་ཀྱང་གཙོ་བོ་ནི་སྒྲ་ཐལ་འགྱུར་
རྩ་བའི་རྒྱུད་དང་
། དེའི་གནད་བསྡུས་ལྟ་བུ་འདས་རྗེས་གསུམ། ཕྱིས་
ཀྱི་ཀུན་ཏུ་བཟང་པོའི་ཡེ་ཤེས་ཀློང་གི་རྒྱུད། དེའི་རྒྱུད་ཕྱི་མར་གྲགས་
པ་སོགས་ཀྱང་ཡིན་པར་སྣང་ངོ༌། །དེ་ལ་རྫོགས་པ་ཆེན་པོ་ཞེས་པའི་
སྒྲ་ནི་རྫོགས་ཆེན་པའི་གཞུང་དང་། རྫོགས་ཆེན་པའི་ལྟ་བ། རྫོགས་
ཆེན་པའི་གང་ཟག་གསུམ་ཀ་ལ་དངོས་བཏགས་ཅི་རིགས་ཀྱིས་འཇུག་
པར་སྣང་ལ། སྒྲ་བཤད་ཀྱང་། འཁོར་འདས་ཆོས་རྣམས་སྤང་ཐོབ་
བྲལ་བས་རྫོགས། །ཞེས་པ་ལྟ་བུར་སྣ་ཚོགས་སྣང་ཡང་སེམས་ཀློང་
མན་ངག་གི་སྡེ་སོ་སོའི་སྒྲ་བཤད་ཚུལ་རེ་ཡོད་པ་ལྟ་བུར་མངོན། དེ་
ཡང་གསང་སྔགས་རྙིང་མའི་གཞུང་ལས་གཙོ་བོར་ལྟ་བའི་ཆ་ནས་ཐེག་
པ་རིམ་པ་དགུར་བཞག་པ་ལས། ཉན་རང་བྱང་སེམས་ཀྱི་སྡེ་སྟེ་ངེས་
འབྱུང་འདྲེན་པའི་ཐེག་པ་གསུམ། བྱ་སྤྱོད་རྣལ་འབྱོར་རམ་ཀྲིཡ་ཨུ་
པ་ཡོ་ག་སྟེ་དཀའ་ཐུབ་རིག་བྱེད་ཀྱི་ཐེག་པ་གསུམ། རྣལ་འབྱོར་བླ་
མེད་ལ་མ་ཧཱ་ཨ་ནུ་ཨ་ཏི་སྟེ་དབང་བསྒྱུར་ཐབས་ཀྱི་ཐེག་པ་གསུམ་སྟེ་



89
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དགུའོ། །དགུ་པོ་དེ་དག་ལས་ཨ་ནུ་མན་ཆད་ཀྱི་གྲུབ་མཐའ་ཐམས་
ཅད་བློས་བྱས་ཁོ་ན་ཡིན་པར་ཡེ་ཤེས་བླ་མ་སོགས་སུ་བཤད་ལ། འོན་
ཀྱང་རང་བཞིན་རྫོགས་པ་ཆེན་པོ་འདི་ཉིད་བཀའ་བར་པ་མཚན་ཉིད་
མེད་པའི་ཆོས་འཁོར་དུ་གནས་ལུགས་རྒྱས་པར་བསྟན་ཀྱང་གཤིས་ཀྱི་
བཞུགས་ཚུལ་མ་བསྟན། འཁོར་ལོ་ཐ་མར་གཤིས་ཀྱི་བཞུགས་ཚུལ་
བསྟན་ཀྱང་དེ་མངོན་དུ་བྱེད་པའི་ལམ་མཚན་ཉིད་པ་མ་བསྟན་ཞེས་
པའང་ནན་ཆེར་འདུག་པ་ལྟར་ན་འཁོར་ལོ་བར་མཐའ་གཉིས་ཀ
རྫོགས་པ་ཆེན་པོའི་གནས་ལུགས་དེ་ཉིད་བསྟན་པ་དང་། ཁྱད་པར་
དུ་འཁོར་ལོ་ཐ་མས་གཤིས་ཀྱི་བཞུགས་ཚུལ་སྐུ་དང་ཡེ་ཤེས་རང་ཆས་
སུ་ཡོད་པར་བསྟན་ལ། དེ་ལྟ་ནའང་བར་མཐའ་གཉིས་ཀས་དེ་མངོན་
དུ་བྱེད་པའི་མྱུར་ལམ་ནི་མ་བསྟན་པའི་དོན་དུ་སྣང་ལ་དེར་མ་ཟད་མདོ་
སྔགས་གཉིས་སུ་གཞལ་བྱ་ཆོས་དབྱིངས་སྤྲོས་བྲལ་གཏན་ལ་འབེབས་
པ་ཙམ་ལ་ཁྱད་མེད་ཀྱང་ཆོས་དབྱིངས་མཐོང་པའི་ཡུལ་ཅན་ལ་ཁྱད་
པར་ཡོད་པས་སྔགས་ཀྱི་ལྟ་བ་ཁྱད་པར་འཕགས་པའང་བཤད་པས་ཨ་
ནུ་མན་ཆད་བློས་བྱས་སུ་འདོད་པ་ནི། མ་ཏི་ལ་གནས་ལུགས་བསྒོམ་
ཚེ་སོ་སོར་རྟོགས་པའི་ཤེས་རབ་ཀྱིས་དཔྱད་པ་དོར་ནས་ཅོག་བཞག་
བཞིས་ཡུལ་གང་ལའང་བློ་མི་འཇུག་མི་དཔྱོད་རང་བབས་སུ་བཞག་



90
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དགོས་པར་འདོད་པའི་གནད་ཀྱིས་ཡིན་པར་སྣང་ངོ༌། །འདིར་རྫོགས་
ཆེན་པས་བློས་བྱས་ཞེས་པ་དང་ས་སྐྱ་པས་རྒྱུ་དུས་ཀྱི་ལྟ་བ་དུག་བཅས་
ཞེས་པ་གཉིས་བརྗོད་ཚུལ་གྱི་ཁྱད་པར་ལས་ཕུགས་མཐུན་པར་སྣང་
ངོ་། །ཀྲི་ཡ་སོགས་ཀྱི་ཐེག་པ་ཞེས་པ་ནི། རྒྱུད་སྡེ་དེ་དང་དེ་ནས་བཤད་
པའི་ལམ་རྣམས་ལ་བྱ་ཡི། གོང་སྨོས་ཀྱི་ཐེག་པའི་དབྱེ་ལུགས་གཉིས་
པོ་ལ་མི་བྱ་སྟེ། དེ་ལྟར་བྱས་ན་མཐའ་ཐོན་པ་མི་འོང་ངོ་། །ཞེས་
ཀོང་སྤྲུལ་རིན་པོ་ཆེའི་ལྟ་ཕྲེང་འགྲེལ་བར་གསུངས་སོ། །མདོ་སྔགས་
ཀྱི་ཁྱད་པར་གཏེར་ཆེན་པྲཛྷའི་ཞབས་ཀྱིས་ནི། སྐུ་དང་ཞིང་ཁམས་
འཁོར་དང་མཛད་པ་དང་། །ཡོངས་སུ་དག་པའི་ཡེ་ཤེས་ལམ་ཉིད་
དུ༑ ༑བྱེད་དང་མི་བྱེད་སྔགས་དང་ཕ་རོལ་ཕྱིན། །ཞེས་ཡོངས་དག་
བཞི་ལམ་འཁྱེར་དུ་བྱེད་དང་མི་བྱེད་ཀྱིས་མདོ་སྔགས་ཀྱི་ཁྱད་པར་ཕྱེ་
བར་བཤད་དོ། །གསང་སྔགས་ལ་ཕྱི་ནང་གི་རྒྱུད་སྡེ་གཉིས་སུ་འདོད་
པ་དེ་དག་གི་ཁྱད་པར་ཡང་ཕལ་ཆེར་གྱིས་སེམས་ཉིད་ངལ་གསོ་ལས་
འབྱུང་བ་ལྟར་འདོད་འདུག་ལ་འདིར་མ་བྲིས་སོ། །ཕྱི་རྒྱུད་གསུམ་
པོ་དེ་དག་ཀུན་ཀྱང་སྔོན་དུ་ཀུན་རྫོབ་ཀྱི་ལྷར་བསྒོམ་ནས་དེའི་རྗེས་སུ་
ལྷར་སྣང་བསྡུས་ནས་དོན་དམ་སྤྲོས་བྲལ་དུ་བསྒོམ་པ་ཤས་ཆེ་བས་
བདེན་གཉིས་རེས་འཇོག་ཏུ་བསྒོམ་པ་དང་། ནང་རྒྱུད་གསུམ་པོས་



91
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལྷག་པའི་བདེན་གཉིས་རེས་འཇོག་མེད་པར་མཉམ་པ་ཉིད་དུ་བསྒོམ་
པ་འདོད་པར་སྣང་ངོ་། །སྤྱིར་བསྐྱེད་རྫོགས་ཀྱི་ལམ་ཐམས་ཅད་བསྙེན་
སྒྲུབ་བཞིའི་ཆིངས་སུ་བཅིང་པ་ནི་ཟབ་མོ་གཏེར་གྱི་ཕྱོགས་ལ་ཡོངས་
གྲགས་ཡིན་པར་མ་ཟད། སྔ་འགྱུར་གྱི་རྒྱུད་སྡེ་ཆེན་པོ་རྣམས་དང་།
ན་རོ་ཏ་པའི་འདུས་པའི་རྒྱུད་ཕྱི་མའི་འགྲེལ་བ་དང་། བྱང་ཆུབ་སེམས་
དཔའི་འགྲེལ་བ་སྐོར་གསུམ་ལ་སོགས་པར་ཡོངས་སུ་གྲགས་པའི་ཤིང་
རྟ་ཆེན་པོའི་ལུགས་སྲོལ་ཡིན་པ་ལྟ་འགྲེལ་ཉི་འོད་ལས་སོ། །མ་ཏི་ལ་
ཡང་རང་རིག་བྱང་ཆུབ་སེམས་ཀྱི་ངོ་བོ་ལྟ་བ་གཙོ་བོར་སྟོན་པ་སེམས་
སྡེ་དང་། ཡེ་ཤེས་ཀློང་ལྔས་འཁོར་འདས་བརྡལ་བའི་སྒོམ་པ་གཙོ་བོས་
སྟོན་པ་ཀློང་སྡེ་དང་། རང་གནས་འོད་གསལ་གྱི་ཆོས་ཉིད་དབང་པོའི་
མངོན་སུམ་གྱི་སྤྱོད་ཡུལ་དུ་བྱེད་པ་མན་ངག་གི་སྡེ་སྟེ་གསུམ་ལས།
སེམས་ཀློང་གཉིས་ཀ་དག་གི་ཉམས་ལེན་གཙོ་ཆེ་ཞིང་། མན་ངག་
གི་སྡེ་ལྷུན་གྲུབ་ཀྱི་ཉམས་ལེན་གཙོ་ཆེ་བ་དང་། འོན་ཀྱང་གསུམ་ཀ་
རྣམ་མེད་ཀ་དག་གི་ཉམས་ལེན་ཅོག་བཞག་བཞི་ལ་སོགས་པ་དང་།
རྣམ་བཅས་ལྷུན་གྲུབ་ཀྱི་ཉམས་ལེན་གཟིགས་སྟངས་གསུམ་ལ་སོགས་
པས་སྣང་བཞི་མཐར་ཕྱིན་པར་བྱེད་པ་ལ་འདྲ་བར་བཤད་དོ། །ཕྱི་
ནང་གི་རྒྱུད་སྡེ་དེ་དག་ཀྱང་ཡུལ་གྱི་ལྟ་བ་ལ་ཁྱད་མེད་ཀྱང་ལྟ་བ་ནི་



92
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡུལ་ཅན་ལ་བྱེད་པས་ལྷག་པའི་བདེན་གཉིས་སྒོམ་ཚུལ་གྱི་སྒོ་ནས་ལྟ་
བསྒོམ་གོང་ནས་གོང་དུ་ཁྱད་པར་འཕགས་པར་བཞག་གོ །དེ་ཡང་
སྔ་འགྱུར་གྱི་རྒྱུད་སྡེ་རྣམས་ལས། ཀུན་རྫོབ་དང་དོན་དམ་དང་དེ་གཉིས་
དབྱེར་མེད་ངེས་པའི་ཡུལ་ཅན་རྣམས་ལ་རིམ་བཞིན་ཆོས་ཅན་ལྟ་བའི་
ལྟ་བ། ཆོས་ཉིད་ལྟ་བའི་ལྟ་བ། རང་རིག་ལྟ་བའི་ལྟ་བ་གསུམ་དུ་བཞག་
པ་ནི་འཇོག་ཚུལ་དེས་ལྟ་བ་ཐམས་ཅད་ལ་ཁྱབ་ལ། ནང་རྒྱུད་ཀྱི་སྐབས་
འདིར་ཆོས་ཅན་ལྟ་བ་ནི་སྣོད་བཅུད་རྟེན་དང་བརྟེན་པ་སྐུ་དང་ཡེ་ཤེས་
ཀྱི་དཀྱིལ་འཁོར་དག་པ་ཆེན་པོར་ལྟ་བ་ཡིན་ལ། ཆོས་ཉིད་ལྟ་བ་ནི་
ཆོས་ཅན་ཐམས་ཅད་དབྱེར་མེད་མཉམ་པ་ཆེན་པོར་ལྟ་བ་དང་། ལྷག་
པའི་བདེན་པ་དག་མཉམ་གཉིས་པོ་དབྱེར་མེད་པ་ཡེ་ཤེས་ཆེན་པོ་སོ་
སོར་རང་གིས་རིག་པར་བྱ་བ་ནི་རང་རིག་ལྟ་བའི་ལྟ་བ་བཞག་ནས།
རྫོགས་པ་ཆེན་པོའི་ལྟ་བ་ཐུན་མོང་མ་ཡིན་པ་ནི་དག་མཉམ་ཆེན་པོའི་
ལྟ་བ་ཡིན་པར་བཤད་དོ། །དེ་ལ་དག་མཉམ་དབྱེར་མེད་ཅེས་པ་ནི།
ཆོས་ཐམས་ཅད་གནས་ཚོད་ལ་མ་དག་པ་གཏན་ནས་མེད་པ་སྐུ་དང་
ཡེ་ཤེས་ཀྱི་དཀྱིལ་འཁོར་དུ་རང་ཆས་སུ་དག་པར་ཡོད་པ་དང་། དག་
པ་དེའང་བདེན་གཉིས་དབྱེར་མེད་ཀྱི་མཉམ་ཉིད་ཆེན་པོར་གནས་པ་
དང་། དེ་འདྲ་བའི་དག་པ་དང་མཉམ་ཉིད་དབྱེར་མེད་པའི་ཡེ་ཤེས་



93
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆེན་པོ་ནི་དག་མཉམ་དབྱེར་མེད་དུ་བཞག་གོ །སྤྱི་དོན་འོད་སྙིང་ལས།
དག་མཉམ་ཆེན་པོའི་ལྟ་བ་མ་རྟོགས་པ་སངས་རྒྱས་འཐོབ་པ་ལྟ་ཞོག
བདེན་པ་ཡང་ཇི་ལྟ་བ་བཞིན་མཐོང་མི་ནུས་པ་དང་། མདོ་ནས་དག་
མཉམ་ཆེན་པོ་མ་བསྟན་ཀྱང་ཆོས་ཀུན་མཉམ་ཉིད་ཀྱི་དོན་དུས་རིང་
པོ་གྲངས་མེད་གཅིག་གི་ཚོགས་དང་བཅས་པར་གོམས་པའི་མཐར།
མདོ་ཡི་མཐོང་ལམ་མཉམ་བཞག་ཡེ་ཤེས་ཀྱིས་ཆོས་དབྱིངས་མངོན་
སུམ་དུ་མཐོང་བའི་སྟོབས་ལས་རྗེས་ཐོབ་ཀྱི་ངེས་ངོར་དག་མཉམ་ཆེན་
པོའི་དོན་རྟོགས་པ་དང་། དག་སའི་སྲིད་ཞི་མཉམ་ཉིད་དང་། ཞིང་
དག་སྦྱོར་བ་གཉིས་པོར་དག་མཉམ་ཆེན་པོ་མངོན་དུ་གྱུར་པ་དང་།
ཐབས་མཁས་སྦྱོར་བས་མྱུར་དུ་འཚང་རྒྱ་བ་སྔགས་ཀྱི་ཐབས་རྣམས་
ཀྱང་རང་སྟོབས་ཀྱིས་མངོན་དུ་བྱེད་ནུས་པར་བཤད་པ་ལྟར་ན། དག་
ས་པ་དེ་དག་གསང་སྔགས་པའང་གོང་གི་གཏེར་ཆེན་པྲཛཱའི་ལུང་གིས་
འདོད་དགོས་པ་འདྲ། གོང་དུ་མདོ་ལས་དག་མཉམ་ཆེན་པོ་མ་བསྟན་
པར་བཤད་ཀྱང་། ཐད་འདིར་དེ་ལྟ་བུའི་དག་མཉམ་ཆེན་པོ་ཉིད་ལ་
སྟོང་པའི་ཆ་ནས་རྒྱལ་བའི་ཡུམ་ལ་སོགས་པས་ཆོས་ཀྱི་དབྱིངས་དང་
ཡང་དག་མཐའ་ལ་སོགས་པས་སྒྲས་བསྟན་ཅིང་། སྐུ་དང་ཡེ་ཤེས་
སྣང་བ་དང་བཅས་པའི་ཆ་ནས་སྙིང་པོའི་མདོ་ལ་སོགས་པ་ནས་དེ་བཞིན་



94
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཤེགས་པའི་སྙིང་པོའི་སྒྲས་བསྟན་པར་བཤད་ལ། ཡང་རྒྱུད་སྡེ་འགའ་
ཞིག་ནས་འོད་ལྔའི་ཐིག་ལེ་དང་། རྫོགས་ཆེན་ནས་ཞི་ཁྲོའི་སྐུ་དང་།
གཞན་ཡང་གཞི་རང་བཞིན་ལྷུན་གྱིས་གྲུབ་པའི་དཀྱིལ་འཁོར་དང་།
གནས་ལུགས་ངོ་བོ་ཉིད་ཀྱི་གཞི། སྤྲོས་པ་མེད་པས་ཀ་དག སྟོང་
རྐྱང་མིན་པས་རང་གསལ་ལྷུན་གྲུབ། འཁོར་འདས་ཀྱི་སྣང་བ་ཀུན་
འབྱུང་བས་ཐུགས་རྗེ་ཀུན་ཁྱབ། གསལ་བའི་ཆ་ནས་རང་བྱུང་གི་ཡེ་
ཤེས། དབྱིངས་ཡེ་དབྱེར་མེད་ཆ་ནས་བྱང་ཆུབ་ཀྱི་སེམས། གློ་བུར་
བ་མིན་པའི་ཆ་ནས་གཉུག་མའི་སེམས་དང་། མི་ཤིགས་པའི་ཐིག་ལེ་
རྫོགས་པ་ཆེན་པོ་གཞོན་ནུ་བུམ་སྐུ། ཀ་དག་གཏིང་གསལ། སེམས་
ཀྱི་རྡོ་རྗེ། མཁའ་ཁྱབ་མཁའ་ཡི་རྡོ་རྗེ། ངོ་བོ་རང་བཞིན་ཐུགས་རྗེའི་
དཀྱིལ་འཁོར་སོགས་མིང་གི་རྣམ་གྲངས་དུ་མས་བསྙད་པ་དེ་ནི་ཆོས་
ཀུན་གྱི་གནས་ལུགས་མཐར་ཐུག་དང་། སེམས་ཅན་ཐམས་ཅད་ཀྱི་
སེམས་ཀྱི་ཆོས་ཉིད་ཡིན་པས་ཆོས་ཆོས་ཅན་གྱི་ཚུལ་དུ་འབྲེལ་བ་ཡོད་
ཀྱང་རྒྱུད་ཀྱིས་བསྡུས་པའི་ཆོས་སུ་བཞག་ཏུ་མེད་པར་བཤད་པས་འཁོར་
འདས་ཐམས་ཅད་ཀྱི་ཆོས་ཉིད་ཡིན་ཁྱབ་མཉམ་དུ་བཞེད་པར་སྣང་ངོ་།།
དེ་དག་ལས་ངོ་བོ་རང་བཞིན་ཐུགས་རྗེའི་དཀྱིལ་འཁོར་ཞེས་པ་ནི། སྤྲོས་
བྲལ་དོན་གསལ་ཆེན་པོའི་རྒྱུད་ཅེས་པ་གཞན་དུ་དྲངས་པ་ལས། སྟོང་



95
ན
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་འདུག་པས་དངོས་པོའི་གོལ་ས་ཆོད། །གསལ་བར་འདུག་པས་
སྟོང་པའི་གོལ་ས་ཆོད། །ཅེས་འབྱུང་བས་དངོས་པོའི་ཆོས་ཀྱིས་ཡེ་
ནས་དག་པས་ངོ་བོ་ཀ་དག་དང་། སྟོང་རྐྱང་མིན་པར་འོད་གསལ་
བའི་ཆ་ནས་རང་བཞིན་ནམ་ལྷུན་གྲུབ། འཁོར་འདས་ཀུན་འབྱུང་རུང་
གི་ཆ་ནས་ཐུགས་རྗེ། སྐུ་དང་ཡེ་ཤེས་རང་ཆས་ཡོད་པའི་ཆ་ནས་དཀྱིལ་
འཁོར་ཞེས་བཞག་པར་སྣང་ལ་འདི་ལ་ཚིག་ཟུར་འདྲ་མིན་སྣང་ངོ་།།
གོང་གི་ངོ་བོ་རང་བཞིན་ཐུགས་རྗེ་གསུམ་ལ་གཞིར་གནས་ཀྱི་ཡེ་ཤེས་
གསུམ་དང་། ཡེ་ཐོག་གཞི་ཡི་འོད་གསལ་ཞེས་ཀྱང་བྱ་ལ། གཞི་
ཡི་འོད་གསལ་དེ་གཞི་ལས་མ་གཡོས་པའི་གཞི་ཙམ་གྱི་དབང་དུ་བྱས་
ན་གྲོལ་འཁྲུལ་གྱི་ཐ་སྙད་མེད་པས་དུས་དེར་སངས་རྒྱས་དང་སེམས་
ཅན་གང་ཡང་མ་བྱུང་མོད། གཞི་ལས་གཞིར་སྣང་ཤར་ཚེ་རྟོགས་
མ་རྟོགས་ལས་གྲོལ་འཁྲུལ་གཉིས་བྱུང་བར་བཤད་པས། ཐོག་མའི་
འཁྲུལ་བ་དེ་ལ་རྒྱུ་ཡོད་མེད་དང་འཁོར་བའི་ཐོག་མ་ཡོད་མེད། འཁོར་
བ་ན་སྔར་མེད་པའི་སེམས་ཅན་གསར་བྱུང་ཡོད་མེད་སོགས་ཀྱི་གསལ་
ཁ་མ་མཐོང་། གཞིར་སྣང་ཤར་ཚེ་གཞི་ཉིད་རྟོགས་ནས་ཀ་དག་ཏུ་
གྲོལ་བ་ནི་གདོད་མའི་སངས་རྒྱས་ཀུན་ཏུ་བཟང་པོ་ཡིན་ལ། གཞི་ལས་
གཞིར་སྣང་གཡོས་ཚེ་གཞི་དེ་ཉིད་མ་རྟོགས་པ་ལས་འཁྲུལ་པ་དང་



96
པ།
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སེམས་ཅན་སོགས་བྱུང་བར་བཞག་གོ །དེ་ལ་གཞིར་སྣང་གཡོ་ཞེས་
པ་ནི་རྩལ་ལས་ཤར་ཞེས་པར་འདུག་ལ། དེ་ཡང་ཆོས་དབྱིངས་མཛོད་
ལས། རྩལ་དང་རྩལ་ལས་ཤར་བའང་མི་ཤེས་ན། །བྱང་ཆུབ་སེམས་
ཀྱི་ངོ་བོ་སྨོས་ཅི་དགོས། །ཞེས་འདི་གཉིས་ཀྱི་ཁྱད་པར་ཕྱེད་པ་གལ་
ཆེ་བ་དང་། ཡང་དེ་ཉིད་ལས། དེ་ཡི་རྩལ་ནི་འཆར་ཚུལ་མ་འགགས་
པའི། །རིག་པ་ཟང་ཐལ་རྟོག་དཔྱོད་གཉིས་དང་བྲལ། །སལ་གྱི་གསལ་
ཡང་བཟུང་འཛིན་མེད་པ་ཡིན། །རྩལ་ལས་ཤར་བའི་རིག་པ་སྤྲོས་
པའི་བློ། །དེས་བསྐྱེད་བཟུང་འཛིན་བག་ཆགས་སྣ་ཚོགས་ཅན། །ཞེས་
རྩལ་ནི་འཆར་ཚུལ་མ་འགག་པའི་རིག་པ་ཟང་ཐལ་ཆེན་པོའི་གསལ་
ཆ་དང་། རྩལ་ལས་ཤར་བ་དེ་ལས་སྤྲོས་པའི་བློ་ལ་བཞག་སྟེ། ཞལ་
ལུང་བདུད་རྩིའི་ཐིག་པ་ལས་ཀྱང་། རང་བྱུང་གི་ཡེ་ཤེས་ལས་ཐུགས་
རྗེའི་རྩལ་གཡོས་ཏེ་ཡུལ་ལ་ཤར་བའི་ཤེས་པ་དེ་ཉིད་ལ། རྩལ་ལས་
ཤར་བའི་རོལ་པ་ཞེས་བཤད་ཀྱི་ཞེས་དང་། སྤྲོས་བྲལ་དོན་གསལ་
ཆེན་པོའི་རྒྱུད་དྲངས་པ་ལས་ནི། རིག་པ་འགྱུ་བའི་རྩལ་དེ་རླུང་གི་འགྱུ་
བ་ཡིན་ཏེ། དེ་ལ་ཡིད་ཅེས་བྱའོ། །ཞེས་རྩལ་ནི་རླུང་གི་འགྱུ་བ་ལའང་
བཤད་པར་སྣང་ངོ་། །དེས་ན་རྩལ་ནི་སྟོང་ཉིད་མཐར་ཐུག་ཏུ་འདོད་
རྒྱུའི་འོད་གསལ་བའི་ཡེ་ཤེས་ཀྱི་གསལ་ཆའམ་དེ་ལས་རླུང་ཅུང་ཟད་



97
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཡོ་བ་ཅི་རིགས་སུ་བྱེད་པ་དང་། རྩལ་ལས་ཤར་བ་ནི་དེ་ལས་འཁོར་
འདས་སྣ་ཚོགས་སུ་སྣང་བ་ལ་བྱེད་པར་སྣང་། གཞན་ཡང་དབྱིངས་
རང་བཞིན་རྣམ་དག་ནི་སྒྲིབ་གཉིས་ཡེ་ནས་མེད་པར་མདོ་ལུགས་ལའང་
འདོད་དགོས་ལ། ཞེས་རང་བཞིན་གྱིས་དྲི་བྲལ་ལ་དྲི་བྲལ་གྱིས་ཁྱབ་
པར་འདོད་འདྲ། སེམས་ཡོད་ལ་སྒྲིབ་གཉིས་མེད་ན་མཁྱེན་གཉིས་
ཡོད་པའི་ཁྱབ་པ་འགྲུབ་སྟེ། སྒྲིབ་གཉིས་མེད་པའི་སེམས་ཆེན་པོ་དེས་
ཇི་ལྟ་ཇི་སྙེད་མི་མཁྱེན་ན་སངས་རྒྱས་ཀྱིས་ཀྱང་མི་མཁྱེན་པར་འགྱུར་
རོ༑ ༑མཁྱེན་གཉིས་ཡེ་ནས་མངའ་ན་དེ་སངས་རྒྱས་ལས་འོས་མེད་
པས། སེམས་ཉིད་ཡེ་ནས་སངས་རྒྱས་ཡིན་ཞེས་ཁས་བླངས་དགོས་
ལ༑ ཞེས་པ་ལྟར་ན་རྒྱུན་མཐའ་བ་དང་སློབ་མཐའི་འོད་གསལ་བ་
མི་བཞེད་པ་འདྲ། གནས་ཚོད་ལ་སངས་རྒྱས་སྒྲིབ་ཅན་མེད་ཀྱང་སྣང་
ཚུལ་མ་དག་པའི་དེ་བཞིན་ཉིད་ལ་སྒྲིབ་བཅས་སུ་བརྗོད་པས་འདི་གཉིས་
ཤན་ཕྱེ་བ་གལ་ཆེ་ཞེས་གནས་ཚོད་ལ་སངས་རྒྱས་སུ་བཤད་ལ། ཡང་
རྫོགས་པ་ཆེན་པོའི་གཞུང་གིས་ཀྱང་ཁྲེགས་ཆོད་ཀྱི་ལམ་ལྔ་དང་། ཐོད་
རྒལ་གྱི་སྣང་བཞི་མཐར་ཕྱིན་ནས་སངས་རྒྱས་པར་ཁས་ལེན་གྱི། ལམ་
མཐར་མ་ཕྱིན་པར་སངས་རྒྱས་པར་མི་འདོད་པའི་ཕྱིར་ཞེས་ཀྱང་
འཆད་དོ། །མདོར་ན་རྫོགས་པ་ཆེན་པོའི་ལུགས་ཀྱི་གནས་ལུགས་མཐར་



98
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཐུག་ནི་ཀ་དག་དང་ལྷུན་གྲུབ་ཟུང་འཇུག་གམ་རང་བྱུང་གི་ཡེ་ཤེས་སུ་
བཞེད་པ་ད་ལྟའི་རིག་པ་མ་བཅོས་པ་གསལ་ལེ་ཧྲིག་གེ་ཝ་ལེར་གནས་
པ་འདི་ཉིད་ཡིན་པ་ནི་གོང་དུ་བཤད་པ་རྣམས་དང་། ཁྲེགས་ཆོད་ཀྱི་
ལྟ་བ་ངོ་སྤྲོད་མཐར་ཐུག་ཀྱང་འདི་ཉིད་ལ་བྱས་ལ། ཐོད་རྒལ་གྱི་ཆོས་
ཉིད་མངོན་སུམ་གྱི་སྣང་བ་ཡང་དེ་འདྲ་བའི་ཡེ་ཤེས་མངོན་སུམ་དུ་སྣང་
བ་ལ་བྱེད་པ་རྣམས་ཀྱིས་ཤེས་པའི་ཕྱིར་རོ། །དེ་ལྟར་ངོས་བཟུང་བའི་
ཆོས་དབྱིངས་དེ་ཉིད་སྒོམ་པའི་ཉམས་སུ་ལེན་ཚུལ་ལ། ཁྲེགས་ཆོད་
ཀྱི་ཅོག་བཞག་བཞི་ཡི་སྒོ་ནས་ཀ་དག་གི་གནས་ལུགས་ལ་བསྒོམས་མེད་
དུ་ལ་བཟླ་བས་ཕུང་པོ་ཟད་སར་བསྐྱེལ་བའི་ཚུལ་དང་། ཐོད་རྒལ་
ལྷུན་གྲུབ་ཀྱི་རིག་གདངས་མངོན་དུ་བྱེད་པའི་སྣང་བ་བཞི་ཡི་སྒོ་ནས་
ཕུང་པོ་འོད་སྐུར་གྲོལ་བའི་ཚུལ་གཉིས་བྱུང་བའི་དང་པོ་ཅོག་བཞག་
བཞི་ནི། སྒྲོན་མ་སྣང་བྱེད་ལས། རི་བོ་ཅོག་བཞག་ལྟ་བའི་ཚད། །རྒྱུ་
མཚོ་ཅོག་བཞག་སྒོམ་པའི་ཚད། །སྣང་བ་ཅོག་བཞག་སྤྱོད་པའི་ཚད།།
རིག་པ་ཅོག་བཞག་འབྲས་བུའི་ཚད། །ཅེས་ལྟ་བ་རི་བོ་ཅོག་བཞག་
གིས་ངོ་སྤྲོད་པའི་རིག་པ་རང་གསལ་ཆེན་པོ་ལ་རྩོལ་བྲལ་འཕོ་འགྱུར་
མེད་པར་བཞག བསྒོམ་པ་རྒྱ་མཚོ་ཅོག་བཞག་གིས་རྒྱ་མཚོ་རླབས་
ཀྱིས་མ་སྤྱོད་པ་ལྟ་བུའི་ངང་དུ་ཤེས་པ་དྭངས་སངས་ཕྱེད་དུ་བཞུག སྤྱོད་



99
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་མན་ངག་ཅོག་བཞག་གིས་དེ་ལྟ་བུའི་ལྟ་བསྒོམ་གྱི་ཤུབས་ནས་དོན་
པའི་ཡེ་ཤེས་རང་གསལ་རྗེན་པ་གཅར་ཕོག་ཏུ་བསྐྱང་། འབྲས་བུ་མ་
བཅོས་ཅོག་བཞག་གིས་དེ་ལྟར་བསྐྱངས་པའི་འབྲས་བུ་རང་གསལ་རྗེན་
པ་ལྷག་གིར་ཤར་ཏེ་དུ་སོགས་ཀྱི་རྟགས་འབྱུང་བར་བཤད་ལ། ཨེ་
རྫོང་ལས། རིག་ངོ་འཕྲོད་ན་ལས་རླུང་གི་ལྟ་བས་མི་གཡོ་བའི་ཕྱིར་
རི་བོ་ཅོག་བཞག་དང་། སྣང་བ་ལ་དགག་སྒྲུབ་མེད་པར་བཞག་པ་
སྣང་བ་ཅོག་བཞག གཞི་འབྲས་ཀྱི་ཆོས་ཐམས་ཅད་རིག་སྟོང་གཅིག་
པུར་ལ་ཟློ་བ་རིག་པ་ཅོག་བཞག ཡིད་བྱེད་ཀྱི་རླབས་དང་བྲལ་བའི་
སྒོམ་རང་གནས་ཀྱི་རྣལ་འབྱོར་འབྱུང་བས་རྒྱ་མཚོ་ཅོག་བཞག་ཏུ་
འཇོག་པ་ལྟར་སྣང་ཞིང་། རི་བོ་ཅོག་བཞག་ལུས་གནད། རྒྱ་མཚོ་
ཅོག་བཞག་ལྟ་སྟངས། རིག་པ་ཅོག་བཞག་མ་བཅོས་གཉུག་མ་གསུམ་
གྱིས་གཞི་བཅས། འདི་ལ་བརྟེན་ནས་ལྷན་སྐྱེས་གདོད་མ་ཀ་དག་གི་
ངང་ལ་གནས་པ་ཁྲེགས་ཆོད་ཀྱི་དོན་དུ་བཞག་ཅེས་པ་ལོ་ཆེན་དྷརྨ་ཤྲིས་
ཅོག་བཞག་ཅེས་པ་ནི་གཡོ་མེད་དུ་བྲེག་གིར་བཞག་པའི་
ཐ་སྙད་ཞིག་ཏུ་མངོན་ནོ། །མདོར་ན་མན་ངག་སྡེ་ནི་སེམས་སྡེ་ལྟར་
རྒྱས་མི་འདེབས་ཀློང་སྡེ་ལྟར་དབྱིངས་ལ་མི་གཏོད་པར་གཤིས་ལ་བྱ་
བ་དང་བྲལ་བས་སྒོ་གསུམ་རང་བབས་དམིགས་བསམ་ལས་འདས་པར་
བཞེད་སྐད།



100
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཤིས་ཐོག་ཏུ་ལ་བཟླ་དགོས་པར་བཤད་ལ། གནས་ལུས་རྡོ་རྗེའི་ཚིག་
རྐང་ལས་ཀྱང་། ཡེ་ནས་རིག་པ་སྤྲོས་བྲལ་ལ། །ལྟ་སྒོམ་སྤྱོད་པའི་
ཐ་སྙད་དང་། །དེར་འཛིན་གཞི་རྩ་མེད་པར་སངས། །བཟང་རྟོག་
ངན་རྟོག་ལུང་མ་བསྟན། །གང་གི་ཕྱོགས་སུ་མ་ལྷུང་ཞིང་། །ཤར་
གྲོལ་དབྱེ་བའི་མཁན་པོ་མེད། །ཤེས་རིག་རང་ཚུགས་མ་ཤོར་ན། །འདི་
ལས་ལྷག་པ་གཞན་མ་དགོས། །མཁས་བཙུན་བརྒྱ་དང་གྲུབ་ཐོབ་སྟོང་།།
ལོ་པཎ་ཁྲི་དང་མན་ངག་འབུམ། །བསྟན་བཅོས་བྱེ་བ་ས་ཡ་དང་།།
མཇལ་ཀྱང་ཐེ་ཚོམ་བཅད་མ་དགོས། །ས་མ་ཡ༔དྷ་ཐིམ་ཞེས་བྱུང་།
དེ་ལྟར་ཡིད་བྱེད་བཀག་ཀྱང་ཧ་ཤང་ལྟར་མི་འགྱུར་བ་ནི་མི་ཕམ་པས་
སྐྱོན་སྤོང་ཞིག་བྱས་སྣང་ཡང་འཇིགས་གླིང་གི་བདུད་རྩིའི་ཐིག་པར།
ཧྭ་ཤང་ལ་ཡུལ་སེམས་རྟོགས་དང་ཡུལ་མེད་རིག་པ་ཟང་ཀ་མར་ཕྱེད་
པའི་གནད་མེད་པས། སེམས་རིག་སྐབས་མ་ཕྱེད་པའི་ཤེས་པ་ལུང་
མ་བསྟན་གྱི་ངང་དུ་བརྒྱལ་བ་ལྟ་བུའི་ཡིད་བྱེད་བཀག་པ་དང་
། རྫོགས་
ཆེན་པའི་སེམས་རིག་བྱེད་ནས་རིག་པ་ཤེལ་སྒོང་གཡའ་དག་པ་ལྟ་བུའི་
མཐའ་གྲོལ་ཀློང་ཡངས་ཆེན་པོར་བཞག་པ་གཉིས་མི་མཚུངས་པར་
བཤད་ལ་གནས་ལུགས་མཛོད་རྩ་འགྲེལ་ལས་ནི་ཧྭ་ཤང་གི་ལྟ་སྒོམ་དོན་
གནས་རང་ལུགས་འཐད་ལྡན་དུ་བཤད་དོ། །སྒོམ་ཚུལ་འདི་ལ་རྩོལ་



101
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྒྲུབ་ཀྱི་ས་ལམ་དགོས་སུ་སྦྱོང་མི་དགོས་ཏེ། རིག་པ་སྦྱང་བགྲོད་མེད་
པའི་ས་ལ་ཡེ་ཤེས་ཀྱི་ངོ་བོ་གཅིག་ཏུ་ཟླུམ་པའི་ཕྱིར་ཞེས་དང་། རྒྱབ་
རྟེན་པད་དཀར་ལས་ཀྱང་། རྡོ་རྗེ་ཐེག་པའི་སྐབས་སུ་དབང་ལས་བྱུང་
བའི་ཡེ་ཤེས་སྐད་ཅིག་མས་རང་གནས་ཀྱི་ཡེ་ཤེས་མངོན་སུམ་བཙན་
ཐབས་སུ་ངོ་སྤྲོད་དེ་སྒོམ་པས་སྤངས་གཉེན་རང་གྲོལ་དུ་དག་ནས་ས་
ལམ་ཚིག་རྫོགས་ཡེ་གྲོལ་ཡིན་ལ་ཞེས་བཤད་དོ། །འོན་ཀྱང་མི་ཕམ་
པའི་གསང་འགྲེལ་སྤྱི་དོན་ལས་འཕགས་པའི་སར་ཆོས་དབྱིངས་མངོན་
སུམ་དུ་གཟིགས་ཚུལ་ཙམ་འདྲ་ཡང་། སྤངས་རྟོགས་ཀྱི་ཡོན་ཏན་
འཕགས་ཚུལ་ལས་བརྩམས་ཏེ་ས་བཅུའི་ཁྱད་པར་བཞག་པར་བཤད་
ལ༑ ཚུལ་འདི་ཉིད་མ་ཧའི་ཨ་ཏིའི་ལུགས་སུ་བཤད་ཀྱང་མན་ངག་
སྡེའི་རང་ལུགས་སུ་མི་བྱེད་དམ། ཇི་སྐད་བཤད་པའི་གནས་ལུགས་
ལ་མ་བཅོས་ལྷུག་པར་བཞག་པའི་ཁྲེགས་ཆོད་ཀྱིས་ཆོས་སྐུ་ཀ་དག་གི་
དགོངས་པ་མངོན་སུམ་དུ་མཐོང་ཡང་། གལ་ཏེ་དེ་ལ་སྣང་བ་ཚད་
དུ་མ་ཕྱིན་པར་ལུས་རྡུལ་ཕྲན་དང་། སེམས་ཆོས་ཉིད་དུ་དེངས་ནས་
ཀ་དག་གི་སར་གྲོལ་བ་ཙམ་སྲིད་ནའང་དེས་འོད་གསལ་དུ་འགྲོ་མི་སྲིད་
ཅིང་། འོད་གསལ་དུ་མ་སོང་ན་འཇའ་ལུས་འཕོ་བ་ཆེན་པོ་རྡོ་རྗེའི་
སྐུ་མི་ཐོབ་པས། རྟེན་དེས་གཞན་དོན་རླབས་པོ་ཆེ་མི་འགྲུབ་པ་ནི་རྒྱལ་



102
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དབང་པདྨ་དང་། རྒྱ་བོད་ཀྱི་གྲུབ་ཆེན་གཞན་གྱི་ཁྱད་པར་ལ་ལྟོས་
ཞེས་ཀྱང་བཤད་དོ། །འོན་ཀྱང་སྒྱུ་མའི་དཔེ་བཅུ་གཉིས་ཀྱིས་མཚོན་
པའི་ལྷ་སྐུ་རྫོགས་ཆེན་ཁྲེགས་ཆོད་པ་མཉམ་པར་བཞག་པའི་དབྱིངས་
ནས་རྩོལ་མེད་དུ་ཤར་བར་ཟུར་དཔྱད་ལས་བཤད་དོ། །དེ་ལྟ་ནའང་
ཐོད་རྒལ་སྒྲོན་མ་བཞི་ཡི་གནད་ལ་གཟིར་བའི་སྣང་བཞིའི་ལམ་གྱིས་
འཕོ་བ་ཆེན་པོའིསྐུ་འམ་གཞོན་ནུ་བུམ་སྐུའི་གོ་འཕང་སྒྲུབ་ཚུལ་བཤད་
པ་འདི་ནི་རྫོགས་ཆེན་པ་ཁོ་ནའི་ལུགས་སུ་མ་ཟད། རྫོགས་པ་ཆེན་པོའི་
ནང་ནས་ཀྱང་ཡང་གསང་མན་ངག་གི་སྡེ་ཁོ་ན་མ་གཏོགས་གཞན་དུ་
མ་གསུངས་ཤིང་སྦས་པའི་ཆོས་ཡིན་པ་དང་། མན་ངག་སྡེའི་ཡ
ཁྲེགས་ཆོད་དང་ཐོད་རྒལ་གཉིས་ལས་ཐོད་རྒལ་ཁོ་ནའི་ཁྱད་ཆོས་སུ་
བཤད་པ་དེ་ལྟར་སྣང་ངོ༌། །གཉིས་པ་སྒྲོན་མ་བཞིའི་གནད་ཀྱིས་ལྷུན་
གྲུབ་ཐོད་རྒལ་གྱི་རིག་གདངས་མངོན་དུ་བྱེད་པ་ལ་གཞིར་གནས་ཀྱི་
སྒྲོན་མ་བཞི་ཤེས་དགོས་པས་དེ་ལ་སྒྲོན་མ་བཞི་ནི། རང་ཤར་ལས།
སྒྲོན་མ་རྣམ་བཞི་འདི་ལྟ་སྟེ། ཐིག་ལེ་སྟོང་པའི་སྒྲོན་མ་དང་། །རིག་
པ་དབྱིངས་ཀྱི་སྒྲོན་མ་དང་། །ཤེས་རབ་རང་བྱུང་སྒྲོན་མ་དང་། །རྒྱང་
ཞགས་ཆུ་ཡི་སྒྲོན་མ་རྣམས། །སེམས་ཅན་ཀུན་ལ་གནས་པའོ། །ཞེས་
དང་། ཡེ་ཤེས་ཀློང་རྒྱུད་ལས། ཤེས་རབ་རང་བྱུང་གི་སྒྲོན་མས་
་ཡང་



103
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འཆར་བའི་བཞི་བྱས་སོ། །རྒྱང་ཞག་ཆུ་ཡི་སྒྲོན་མས་འཆར་བའི་སྒོ་
བྱས་སོ། །དག་པ་དབྱིངས་ཀྱི་སྒྲོན་མེས་ཤར་བའི་རྒྱན་བྱས་སོ། །ཐིག་
ལེ་སྟོང་པའི་སྒྲོན་མས་ཤར་བའི་མཚན་ཉིད་བྱས་སོ། །ཞེས་བྱུང་། དེ་
དག་ཇི་ལྟར་ན་སྙིང་ནས་མིག་ཏུ་འབྲེལ་བའི་འོད་རྩ་ཀ་ཏི་ཤེལ་གྱི་སྦུ་
གུ་ཅན་ཞེས་ཀྱང་བྱ་བ་མིག་གི་ཨ་འབྲས་ཀྱི་དཀྱིལ་ན་རྩ་བ་ཕྲ་ཞིང་རྩེ་
མོ་ཡངས་པ་བ་མིན་གྱི་རྭ་འདྲ་བའི་རྩ་ཆུ་ཡི་རང་བཞིན་ཅན་གཉིས་ཡོད་
པ་ནི་རྒྱང་ཞགས་ཆུ་ཡི་སྒྲོན་མ་དང་། སྙིང་དབུས་འོད་རྩ་དབུ་མའི་
ནང་ན་གནས་པ་ཀ་དག་ལྷུན་གྲུབ་ཟུང་དུ་འཇུག་པའི་ཡེ་ཤེས་ཆེན་པོ་
ནི་འཆར་གཞིའི་ཤེས་རབ་རང་བྱུང་གི་སྒྲོན་མ་དང་། རང་བཞིན་
གསལ་བ་འཇའ་འོད་ཀྱི་ཁང་པ་ནི་དབྱིངས་རྣམ་པར་དག་པའི་སྒྲོན་མ་
དང༌། དེའི་དབུས་རྨ་བྱའི་མདོངས་ལྟ་བུ་འོད་ལྔའི་ཚོམ་བུ་རིགས་ལྔའི་
སྐུ་ཡི་ཆ་ཅན་ནི་ཐིག་ལེ་སྟོང་པའི་སྒྲོན་མ། དེ་ལྟར་འོད་ནང་དུ་ལུ་
གུ་རྒྱུད་གནས་པ་ལ་གཏད་ནས་མ་ཡེངས་པར་ཕྱིར་བསྒོམས་པས་ནང་
དུ་སྟོང་གསལ་སྤྲོས་པ་དང་བྲལ་བའི་ཡེ་ཤེས་ཤར་བ་ནི་ཤེས་རབ་རང་
བྱུང་གི་སྒྲོན་མར་བཤད་དོ། །དེའི་གདངས་ལྷག་མཐོང་གི་རིག་པ་
རྡོ་རྗེ་ལུ་གུ་རྒྱུད་མུ་ཏིག་བསྟར་ལ་བརྒྱུས་པའམ་གསེར་གྱི་སྐུད་པ་ལྡིང་
བ་ལྟར་སྣང་བ་ནི་ཤེས་རབ་རང་བྱུང་གི་གདངས་ཞེས་བྱ་ལ། དེ་བཞིན་



104
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ནང་གི་གདངས་ཕྱིར་ཤར་དུས་མིག་གི་ཨ་འབྲས་སུ་འོད་གདངས་
དམར་སེར་གྱི་སྣང་བ་ལ་ཐིག་ལེ་སྟོང་པའི་སྒྲོན་མར་བཏགས་པ་ནི་
གདངས་ཀྱི་ཐིག་ལེ་སྟོང་སྒྲོན་ཡིན་ལ། ནམ་མཁར་སྣང་བའི་འོད་སྣང་
ལ་དབྱིངས་རྣམ་དག་གི་སྒྲོན་མར་བཏགས་པ་ཡང་གདངས་ཀྱི་
དབྱིངས་རྣམ་དག་གི་སྒྲོན་མ་ཡིན་པའི་ཁྱད་པར་དང་། འདི་དག་ནང་
གདངས་ཕྱིར་ཤར་བ་ཡིན་གྱི་གསར་བྱུང་མིན་པར་བཤད་དོ། །
སྤྱིར་རྩ་དབུ་མ་ཞེས་པའང་ཡོངས་གྲགས་ཀྱི་སྲོག་རྩ་ལ་དབུ་
མའི་ཐ་སྙད་ཡོད་རུང་། དབུ་མ་དངོས་ནི་མིག་ཤེས་ཀྱི་ཡུལ་ལས་འདས་
པ་དྭངས་མ་ལྔ་ལྡན་གྱི་རྩ་ལུས་ཅན་རྣམས་ཀྱི་སྙིང་གི་དབུས་ན་ཡོད་
པ་དང་། དེའི་མིང་ལ་རྒྱ་མཚོ་གསེར་གྱི་ཉི་མ་ཞེས་ཀྱང་འབྱུང་བར་
བཤད་དོ། །དེ་ལྟར་ཤེས་པར་བྱས་ནས་ཐོད་རྒལ་གྱི་ལམ་དངོས་ཉམས་
སུ་ལེན་པ་ལའང་། འདས་རྗེས་ལས། མི་འགུལ་གསུམ་ལ་གཞི་བཅས་
པས། །སྣང་བ་བཞི་ཡི་དྲོད་རྙེད་ནས། །སྡོད་པ་གསུམ་གྱིས་ཚད་
ཟིན་ཏེ། །ཐོབ་པ་གསུམ་གྱིས་གཟེར་ཐེབ་ན། །ཁམས་གསུམ་དག་
ཏུ་ལྡོག་རེ་ཀན། །ཞེས་མི་འགུལ་བ་གསུམ་ལ་གཞི་བཅས་ཏེ་དབྱིངས་
རིག་གནད་ལ་གཟེར་བས་སྣང་བཞིའི་དྲོད་རྙེད་པར་བཤད་པས། དང་
པོ་ལུས་མི་འགུལ་བ་ཆོས་སྐུ་སེངྒེ་དང་། ལོངས་སྐུ་གླང་ཆེན། སྤྲུལ་



105
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྐུ་དྲང་སྲོང་གི་འདུག་སྟངས་གསུམ་དང་། གཉིས་པ་མིག་མི་འགུལ་
བ་ཆོས་སྐུའི་གཟིགས་སྟངས། ལོངས་སྐུའི་གཟིགས་སྟངས། སྤྲུལ་
སྐུའི་གཟིགས་སྟངས་གསུམ་དང་། གསུམ་པ་རླུང་རིག་མི་འགུལ་བ་
ལ༑ རླུང་མཆུ་སོ་མ་རེག་ཙམ་དུ་ཁ་ནས་དལ་བུས་བཏང་སྟེ་ཅུང་ཟད་
ཕྱིར་འཛིན། སེམས་རིག་ནི་ཡུལ་ནམ་མཁའ་སྟོང་སང་ངེ་བ་ལ་མཁའ་
མིག་རིག་གསུམ་དབྱེར་མེད་བསྒྲིལ་ཏེ་བལྟ་ཞེས་འབྱུང་། དེ་ཡང་
མངོན་སུམ་རང་གནད་དུ་ཕབས་པའི་ངོ་སྤྲོད་དང་ལྡན་པ་དེས། བཞུགས་
སྟངས་གསུམ་དང་གཟིགས་སྟངས་གསུམ་སྒོ་ཡུལ་གནད་གསུམ་སྟེ་
བྱ་བ་དགུ་ཕྲུགས་དང་ལྡན་པར་བྱས་ནས་ཞེས་སྤྱིར་བཤད། མིག་ཕྱེད་
བཙུམ་ཟིམ་བུས་ཉི་མ་ལ་ཁྲུ་གང་གིས་མ་རེག་པའི་སར་ནམ་མཁའི་
དཀྱིལ་དུ་ཐིམ་འགྲོ་བ་ལྟ་བུར་གཏད་པས་འོད་མདངས་སྔོ་རི་བ་ཤིན་
ཏུ་དག་པ་ཞིག་རྒྱང་ཞགས་སྒྲོན་མའི་བརྒྱུད་ནས་མཁའ་དབྱིངས་དེ་ཉིད་
དུ་ཐོག་མར་སྣང་ལ། དེ་ནི་དབྱིངས་རྣམ་པར་དག་པའི་སྒྲོན་མ་ཞེས་
བྱ་བ་ཡིན་ལ། དེ་ལས་རིམ་གྱིས་མཆེད་ནས་ནམ་མཁའི་འཇའ་ཚོན་
ནམ་རྨ་བྱའི་མདོངས་ལྟ་བུར་བཀྲ་བར་འཆར་རོ། །དེའི་དབུས་སུ་ཐིག་
ལེ་སྟོང་པའི་སྒྲོན་མ་དེ་ཉིད་ཀོ་མོག་གི་ཆུ་ལ་རྡོ་བསྐྱུར་བའམ་ཕུབ་ཀྱི་
སཱ་ཀོར་ལྟ་བུར་ཐོག་མར་འལ་འོལ་ཙམ་དང་། དེ་ནས་དམར་ཟླུམ་



106
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསལ་དྭངས་ཅན་དུ་འཆར་རོ། །དེའི་ནང་དུ་རིག་པ་རྡོ་རྗེ་ལུ་གུ་རྒྱུད་
འཆར་ཏེ། དེ་ཡང་ཕྲ་བ་རྟ་རྔ་ལ་མདུད་པ་བྱས་པ་ལྟ་བུའམ་མེ་ཏོག་
གི་དྲ་བ་རང་སར་གནས་པ་ལྟ་བུ་སོགས་ཐོག་མར་འལ་འོལ་མི་གསལ་
བ་འགུལ་འཁྲིགས་ཅན་དུ་འཆར་ལ། རིག་པ་དེ་ཉིད་ལྟ་སྟངས་ཀྱིས་
དབྱིངས་ཀྱི་ར་བར་བཙོན་དུ་བཅུག་ཏེ་ཆེ་རེ་གཏད་ནས་མི་གཡོ་བར་
གོམས་སུ་བཅུག་པའི་སྟོབས་ཀྱིས། ནང་གི་རྩ་ཁམས་རྣམས་འོད་དུ་
ཇི་ཙམ་དྭངས་སྟོབས་ཆེ་བ་དེ་ཙམ་དུ་ཡུལ་རྐྱེན་ལ་ལྟོས་པ་ཇེ་ཆུང་ལ་
སོང་སྟེ། འོད་གསལ་ཀྱི་སྣང་བ་སྨིན་མཚམས་ནས་བྲལ་ནས་ཉམས་
སྣང་རིམ་གྱིས་འཆར་བ་དང་། རྩོལ་མེད་ཀྱི་སྒོམ་འདི་ལ་རླུང་དབུ་
མར་ཆེད་དུ་བཙུད་པ་མེད་ཀྱང་རགས་པའི་རྩ་རླུང་རིམ་གྱིས་དག་པས་
རྩ་མདུད་རིམ་གྱིས་གྲོལ་ཏེ། ཡེ་ཤེས་ཀྱི་རྩ་རླུང་རང་ས་ན་རང་གསལ་
བའི་དག་པའི་སྣང་བ་འབའ་ཞིག་ལས་སྣང་བཞིར་འཇོག་པར་བཤད་
དོ༑ ༑འདི་ནི་ཆུ་བུར་གྱི་མིག་གིས་མཐོང་བ་ཡིན་པའི་ཕྱིར་ཟད་པའི་
སར་བསྐྱེལ་དགོས་ལ། ཤེས་རབ་ཀྱི་མིག་གིས་མཐོང་ན་ཅིག་ཆར་
དུ་ཟད་པར་ཡེ་ཤེས་བླ་མར་བཤད་དོ། །འོན་ཀྱང་གཟུགས་སེམས་
ཟུར་དཔྱད་ལས། དུས་འཁོར་གྱི་རྟགས་བཅུའི་སྟོང་གཟུགས་ལྟར། ཐོད་
རྒྱལ་གྱི་སྟོང་གཟུགས་སྒྲོན་མ་འདི་ཡང་། ཉི་འོད་སོགས་ཀྱི་རྐྱེན་ལས་



107
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ནམ་མཁའི་དབྱིངས་སུ་འཆར་ཡང་། མིག་བཙུམ་པ་དང་། གཉིད་
འཐུག་གི་འོད་གསལ་ཤར་བའི་སྐབས་སུའང་འོད་གསལ་གྱི་རྟགས་སྣང་
འཆར་བའི་ཕྱིར། མིག་གིས་མཐོང་ཞེས་པ་རྡོ་རྗེ་ཐེག་པའི་ལམ་རྒྱུས་
ཤིན་ཏུ་ཆུང་བའི་རང་མཚང་ཁ་ནས་ཤོར་བའོ་ཞེས་དང་། འདིའི་དུས་
སུ་ཉམས་སུ་མྱོང་བྱེད་དོན་གཞན་མེད་པར་གཉུགས་མའི་འོད་གསལ་
གྱི་རང་གདངས་སུ་གྱུར་པའི་ཤེས་རབ་རང་བྱུང་གིས་ངོས་ཟིན་པ་དང་
ཞེས་འབྱུང་། ཐོད་རྒལ་གྱི་སྣང་བ་དང་པོ་འཆར་དགོས། སྒོམ་དུས་
མ་ཞེན་དགོས། ཕྱིས་ཟད་དགོས་ཏེ་རིག་པ་རླུང་དང་སྦྲགས་པས་རང་
ས་ཟིན་དགོས་པའི་ཕྱིར་ཏེ་རླུང་གི་ཆ་དག་དགོས། རིག་གདངས་ཀྱི་
ཆ་འཕེལ་བ་ལས་སླར་ནང་དབྱིངས་སུ་ཟད་དགོས། འདིའི་དགོངས་
པ་རྟོགས་པར་དཀའ་བའི་གནས་ཏེ་ཞེས་བཤད་ལ། དེ་ལ་ཆོས་ཉིད་
མངོན་སུམ་གྱི་སྣང་བ་ནི་སྙིང་གའི་འོད་གསལ་བདེ་གཤེགས་སྙིང་པོའི་
གདངས་དབྱིངས་སྣང་འཇའ་ཚོན་རིས་དང་པོར་མཐོང་བ་ནས་བཟུང་
འཇའ་འོད་ཀྱི་ནང་དུ་མུ་ཁྱུད་ཅན་གྱི་ཐིག་ལེ་སྟོང་སྒྲོན་རེས་སྣང་རེས་
མི་སྣང་བའི་བར་དང་། ཉམས་གོང་འཕེལ་ནི། དེ་ལས་ཉམས་སྣང་ ་
འཕེལ་ཏེ་ཐིག་ལེ་སྐུ་རུ་སྨིན་དུ་ཉེ་བའི་བར། རིག་པ་ཚད་ཕེབས་ནི་
ཐིག་ལེ་སྐུ་རུ་སྨིན་པ་ནས་སྐུའི་ཞིང་ཁམས་ཐམས་ཅད་ལ་ཁྱབ་པའི་བར་



i08
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཏེ༑ འདི་སྒྱུ་ལུས་ཀུན་གྱི་མཐར་ཐུག་པ་ཡིན་པ་ཟུར་དཔྱད་ལས་བཤད་
ཀྱང་ཡེ་ཤེས་བླ་མར་དེ་ལྟར་སྣང་བའང་རིག་གདངས་ཕྱིར་ཤར་གྱི་
གཟུགས་བརྙན་ཙམ་ལས་ངོ་བོ་ཉིད་མ་ཡིན་པས་གནམ་སྟོང་གི་ཟླ་བ་
འགྲིབ་པ་ལྟར་ཟད་དགོས་པར་བཤད་དོ། །ཆོས་ཉིད་ཟད་པའི་སྣང་
བ་ནི་ཀློང་ཆེན་རབ་འབྱམས་པའི་གསང་ལམ་ངོ་སྤྲོད་དུ། སླར་ཡང་
སྤྲུལ་སྐུ་ལོངས་སྐུར་ཐིམ། ལོངས་སྐུ་ཆོས་སྐུར་ཐིམ་ནས་དུས་བཞིར་
མཉམ་པ་ཉིད་ཀྱི་ཡེ་ཤེས་ལ་འཕོ་འགྱུར་མེད་པས་དབྱིངས་དང་ཡེ་ཤེས་
རོ་གཅིག་ཏུ་བཞུགས་སོ། །འདི་ཉམས་སུ་ལེན་ཚུལ་མང་ཡང་ཀ་དག་
ཆོས་ཟད་ཀྱི་སྣང་བ་སྙིང་ཕྱུང་བ་འདི་ལས་མེད་དོ། །ད་ལྟ་ནམ་མཁའ་
གུད་དུ་བཅད་པ་བུམ་ནང་གི་ནམ་མཁའ་ལྟ་བུ་ལ་རིག་པ་ལུས་ཀྱི་ནང་
ན་སྟོང་གསལ་དུ་གནས་པའོ། །ཞེས་དང་། བུམ་པ་ཆག་པས་ནམ་
མཁའ་ཕྱི་ནང་བར་གསུམ་ལ་དབྱེ་བ་མེད་པ་ལྟར། འབྱུང་བའི་ལུས་
ཞིག་དུས་སེམས་ཉིད་དོན་གྱི་ནམ་མཁའ་ཆོས་ཉིད་དོན་གྱི་ནམ་མཁའ་
དང་དབྱེར་མེད་དུ་ཐིམ་ནས་གདམས་ངག་གིས་ཐོབ་པའི་རིག་པ་ཡེ་
ཤེས་ཀྱི་ནམ་མཁའ་དང་དབྱེར་མེད་དུ་འདྲེས་ཏེ་ཆོས་ཟད་ཀ་དག་གི་
གཞི་ལ་རང་གྲོལ་ལོ། །ཞེས་བཤད་པས། རིག་པ་ཚད་ཕེབས་ཀྱི་མཐར་
ཕྱི་སྣང་བ། ནང་སྒྱུ་ལུས། གསང་བ་རླུང་སེམས། ཉམས་སྣང་གི་



109
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འཕེལ་བ་ཐམས་ཅད་འོད་གསལ་གྱི་དབྱིངས་སུ་ཐིམས་པ་ལ་ཟད་པའི་
བརྡ་བཏགས་པ་ཙམ་མོ། །སྣང་བཞིའི་བཤད་ཚུལ་གཞན་ཡང་འདུག་
གོ ༈དེ་ལྟར་སྣང་བཞི་རིམ་གྱིས་འཕེལ་བ་རྣམས་མཐར་རིམ་གྱི་ཟད་
དགོས་ཀྱང་། བློ་མཆོག་གཅིག་ཆར་བ་རེ་ཙམ་ནི་ཉམས་གོང་འཕེལ་
དང་ཚད་ཕེབས་ལ་ལྟོས་མ་དགོས་པར་ཆོས་ཉིད་མངོན་སུམ་གྱི་སྐབས་
སུའང་ཆོས་ཟད་བློ་ཟད་དུ་སོང་བ་ཡོད་པར་ཡེ་ཤེས་བླ་མར་འདུག་ཅིང་།
འཇིགས་གླིང་གི་བསྐྱེད་རིམ་འོག་མིན་བགྲོད་པའི་ཐེམ་སྐས་ལས་ཀྱང་
ཡང་ཚོགས་གཉིས་རླབས་པོ་ཆེ་ལ་སྔོན་དུ་བསྒོམས་ཤིང་ཤེས་རབ་དང་
ཏིང་ངེ་འཛིན་གྱི་མཐུ་ཆེན་པོ་ཐོབ་པའི་ལམ་ཐོད་རྒལ་བ་ཁ་ཅིག་སྦྱོར་
ལམ་ནས་མཐོང་སྒོམ་གྱི་བར་ཅིག་ཆོད་དུ་ཁྱེར་ནས་མཐར་ཕྱིན་པའི་
ལམ་དུ་འགྲོ་བ་དང་། སེམས་སྟོབས་ཤིན་ཏུ་ཆེན་པོ་དག་ནི་མཐོང་
ལམ་ནས་སངས་རྒྱས་ཀྱི་སར་འགྲོ་བའང་ཡོད་དེ། རྒྱུད་ལས། ཁ་
ཅིག་དབང་བསྒྱུར་རིགས་ཉིད་ལས། །བཅུ་དྲུག་དོན་གྱི་སྐུ་ལྔ་རྫོགས།།
ཁ་ཅིག་ཕྱག་རྒྱ་ཆེན་པོ་ནས། །བླ་མེད་ཀུན་ཏུ་བཟང་པོར་འགྱུར། །ཞེས་
སོ༑ ༑ཞེས་བྱུང་། རིན་པོ་ཆེ་ཀོང་སྤྲུལ་པའི་ལྟ་ཕྲེང་འགྲེལ་བར། རྫོགས་
རིམ་དུ་མ་ཞུགས་པས་བླ་མེད་ཀྱི་སྦྱོར་ལམ་དུ་ཞུགས་པ་མེད་པ་ནི་རྒྱུད་
སྡེ་འདིའི་སྐོར་དང་། འོད་གསལ་རྫོགས་ཆེན་གང་གི་ལུགས་ལའང་།



110
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདྲ་བའི་ཕྱིར་ཏེ། དེ་ལྟར་ལུང་དང་རིགས་པས་གྲུབ་པའི་ཕྱིར་རོ།།
རྟགས་གཉིས་པོ་སྤྲོས་པས་ཆོག་པའི་ཕྱིར། ཞེས་གསུངས་པ་ལྟར་ན་
འདིར་ཡང་སྤྱིར་ལམ་ལྔའི་རིམ་པ་ཞིག་ཡོད་དགོས་འདྲ་བས། དེ་ལྟར་
ན་ཟུར་དཔྱད་དང་ཤན་འབྱེད་དུ། དོན་གྱི་ཡེ་ཤེས་ཟླ་བ་དངོས་མཐོང་
བ་ལྟ་བུ་མཐོང་ལམ་དུ་བཞག་པ་དོན་གནས་ཡིན་ཚེ་སྣང་བཞིའི་ཆོས་
ཉིད་མངོན་སུམ་ནི་མཐོང་ལམ་དུ་བཞེད་དགོས་སུ་སྣང་བས་མཐོང་
ལམ་གྱི་ཚེ་སངས་རྒྱས་པར་ཡོད་པ་རྫོགས་ཆེན་སྤྱིའི་ལུགས་སུ་སྣང་
ངོ༌། །ཆོས་ཉིད་ཟད་པའི་ཚེ་སྐྱེ་འཇུག་གཉིས་ཀྱི་སྐྱེ་བ་ལ་དབང་ཐོབ་
པས་འཇའ་ལུས་འཕོ་བ་ཆེན་པོའི་སྐུར་བཞེངས། སླར་ཡང་ཆོས་ཉིད་
གཞོན་ནུ་བུམ་པའི་སྐུར་འཚང་རྒྱ་སྟེ་གཞན་དོན་མཛད་པ་སོགས་བྱུང་།
འོན་ཀྱང་རང་ལུས་འོད་དུ་ཡལ་ལ་ཁད་པའི་དུས་སུའང་འཕོ་བ་ཆེན་
པའི་སྐུར་བཞེངས་པ་ཡོད་པར་ཤན་འབྱེད་ལས་བཤད་དོ། །འབྲས་
བུའི་སྐབས་སུ་རྫོགས་ཆེན་པ་རང་ལའང་མདོ་སྔགས་ཀྱི་སངས་རྒྱས་
མཆོག་དམན་གྱི་ཁྱད་པར་ཡོད་མེད་བཤད་སྲོལ་གཉིས་འདུག་གོ །ལམ་
དེ་དག་གི་བར་སྐབས་སུ་སྡོད་པ་གསུམ་དང་། ཐོབ་པ་གསུམ་གདེངས་
བཞི་ཐོབ་པ་རྣམས་འབྱུང་བར་བཤད་པའི་སྡོད་པ་གསུམ་ནི། ཕྱི་སྣང་
བ་སྡོད་པས་རྐྱེན་ངན་གྲོགས་སུ་འཆར། ནང་སྒྱུ་ལུས་སྡོད་པས་འཁྲུལ་



111
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བའི་བྱ་བ་བྲལ། གསང་བ་རླུང་སེམས་སྡོད་པས་རྣམ་རྟོག་སྐྱེ་མི་སྲིད་
པའོ། །ཐོབ་པ་གསུམ་ནི་ཕྱི་སྣང་བ་ལ་དབང་ཐོབ་པས་སྣང་རྐྱེན་ཞིང་
ཁམས་སུ་གྲོལ། ནང་ཕུང་པོ་ལ་དབང་ཐོབ་པས་སྒྱུ་ལུས་འོད་གསལ་
དུ་གྲོལ། གསང་བ་དབྱིངས་རིག་ལ་དབང་ཐོབ་པས་འཕྲུལ་སྣང་རང་
སར་འགག་པའོ། །གདེངས་བཞི་ནི་ཡར་སངས་རྒྱས་ཐོབ་པའི་རེ་བ་
དང་། མ་ཐོབ་ཀྱི་དོགས་པ་མེད། མར་འཁོར་བར་མི་སྐྱེ་བའི་རེ་བ་
དང༌། སྐྱེ་བའི་དོགས་པ་མེད་རྣམས་སོ། །དེ་ལྟར་ན་འདིར་ཉེ་བར་
མཁོ་བ་གསང་ཆེན་རྙིང་མ་པ་རྣམས་ཀྱི་ལྟ་བའི་བཞེད་ཚུལ་ཇི་བཞིན་
ཤེས་པ་ལ་ཁྲེགས་ཆོད་དང་ཐོད་རྒལ་གྱི་རྣམ་བཞག་ཤེས་པ་ལ་རག་
ལས་པར་སྣང་ཞིང་དེ་ཉིད་གསང་སྔགས་ཀྱི་གནད་གསང་འགངས་ཆེར་
བཞེད་སྟབས་འདིར་འབྲི་ཕོད་དཀའ་ཡང་རྫོགས་ཆེན་པ་རྣམས་ཀྱི་ལྟ་
བའི་བཞེད་ཚུལ་མཐར་ཐུག་ཤེས་པ་ལ་མེད་མི་རུང་དུ་སྣང་བས་བཟོད་
གསོལ་དང་བཅས་ཏེ་རྫོགས་ཆེན་རང་གཞུང་ནས་འབྱུང་བ་ཇི་བཞིན་
ཅུང་ཟད་གོ་བདེར་བྲིས་པའོ། །སྨྲས་པ། ཟླ་ཉིའི་བགྲོད་བཅོམ་ཀུན་
རྟོག་བཅོམ་བྱེད་པ། །རྩོལ་བྲལ་རྒྱང་ཞགས་སྒྲོན་མས་ནང་དབྱིངས་
ལ༑ ༑ཅེར་བལྟ་སྣང་བཞིའི་མཐར་ཟད་འཕོ་ཆེན་བཞེངས། །བུམ་
སྐུར་འཚང་རྒྱ་ཐོད་རྒལ་ཟབ་གནད་བསྔགས། །གཞི་ལས་འཁྲུལ་བའི་



112
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཞན་སྣང་ཡིད་ཅན་རྣམས། །མ་བསྒོམ་སངས་རྒྱས་བསྒྱུར་བའི་རྨད་
བྱུང་ཐབས། །ཁྲེགས་ཆོད་ཐོད་རྒལ་ལམ་གྱི་གསེར་འགྱུར་རྩི། །ཉུང་
གསལ་མིག་འཕྲུལ་ཇི་བཞིན་ཡི་གེར་བསྐྲུན། །འོན་ཀྱང་ཚུལ་འདི་
མཁའ་འགྲོའི་སྙིང་ཁྲག་ཅེས། །སྔ་འགྱུར་རིག་འཛིན་ཆེ་རྣམས་མགྲིན་
གཅིག་བསྡེབ། །དེ་སླད་འདིར་བཀོད་ནོངས་པའི་ཚོགས་མཆིས་ན།།
རིག་འཛིན་མཁའ་འགྲོ་བཅས་པས་དག་ཚངས་སྩོལ། །
༈ མཉམ་མེད་དྭགས་པོ་བཀའ་བརྒྱུད་པ་རྣམས་ཀྱི་གཙོས་
བོད་ལ་ཡོངས་སུ་གྲགས་པ་ཕྱག་རྒྱ་ཆེན་པོའི་བཞེད་ཚུལ་ལ། འཇམ་
མགོན་ས་པཎ་གྱིས། ངེད་ཀྱི་ཕྱག་རྒྱ་ཆེན་པོ་ནི། །དབང་ལས་བྱུང་
བའི་ཡེ་ཤེས་དང་། །རིམ་པ་གཉིས་ཀྱི་ཏིང་འཛིན་ལས། །བྱུང་བའི་
རང་བྱུང་ཡེ་ཤེས་ཡིན། །ཞེས་དང་། རྗེ་བཙུན་གྲགས་རྒྱན་གྱིས།
འགའ་ཞིག་ཕྱག་རྒྱ་ཆེན་པོ་ཐོག་བབ་ཅེས། །ཐོག་མར་སྟོན་བྱེད་རྨོངས་
པ་འགའ་སྨྲ་མོད། །དེ་ནི་དེ་མིན་ལྟ་བའི་བསམ་གཏན་ཏེ། །སྒོམ་
པའི་ཤུགས་འབྱུང་ཕྱག་རྒྱ་ཆེན་པོ་ཡིན། །ཞེས་གོང་མ་གཉིས་ཀས་
དབང་ལས་བྱུང་བའི་རྫོགས་རིམ་མཚན་ཉིད་པར་བཞེད་པ་ལྟར་ཆེན་
པོ་གཞན་རྣམས་ཀྱང་ཡིན་མཆི། རྙིང་མ་པ་རྣམས་རང་ལུགས་ཀྱི་
རྫོགས་པ་ཆེན་པོར་བཞེད་པའི་འོད་གསལ་བའི་ཡེ་ཤེས་ལ་ཕྱག་རྒྱ་ཆེན་



113
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པོར་ངོས་བཟུང་། དགེ་ལུགས་པ་རྣམས་ནི། རྩ་བར། དངོས་གཞི་
ཕྱ་རྒྱ་ཆེན་པོ་ལ། །བཞེད་ཚུལ་མང་དུ་འདུག་ན་ཡང་། །མདོ་སྔགས་
དབྱེ་བས་གཉིས་སུ་ཡོད། །ཅེས་པ་ལྟར། མདོ་སྔགས་ཀྱི་དབྱེ་བས་
གཉིས་སུ་བཞེད་ལ། དེ་ཡང་ཏིང་འཛིན་རྒྱལ་པོ་ལས། །ཆོས་རྣམས་
ཀུན་གྱི་རང་བཞིན་ཕྱག་རྒྱ་སྟེ། །ཞེས་དང་། གཟུངས་རྒྱལ་ཀྱི་མདོ་
ལས། ཨ་ཞེས་བྱ་བ་ནི་མངོན་པར་འདུ་བྱ་བ་མེད་པའི་ཕྱག་རྒྱའོ། །ར་
ཞེས་བྱ་བ་ནི་ཆོས་ཐམས་ཅད་ལ་འདོད་ཆགས་དང་བྲལ་བ་ཐོབ་པའི་
ཕྱག་རྒྱའོ། །པ་ཞེས་བྱ་བ་ནི་དོན་དམ་པ་བསྟན་པའི་ཕྱག་རྒྱའོ། །ཙ་
ཞེས་བྱ་བ་ནི་མིག་རྣམ་པར་དག་པའི་ཕྱག་རྒྱའོ། །ན་ཞེས་བྱ་བ་ནི་མིང་
དང་གཟུགས་ཐམས་ཅད་ཡོངས་སུ་ཤེས་པའི་ཕྱག་རྒྱའོ། །ཞེས་སོགས་
ལ་བརྟེན་ནས་མདོ་ལུགས་ཀྱི་ཕྱག་རྒྱ་ཆེན་པོ་ཤེར་ཕྱིན་གྱི་མདོ་ཡི་དངོས་
བསྟན་ཆོས་རྣམས་ཀྱི་གནས་ལུགས་སྟོང་པ་ཉིད་ལ་ངོས་བཟུང་ནས་
འདི་ལས་ལྷག་པའི་གནས་ལུགས་ཤིག་མདོ་སྔགས་གང་ནས་མ་གསུངས་
པར་བཞེད་ལ། ཕྱག་ཆེན་ཐིག་ལེ་ལས། ཕྱག་ནི་སྟོང་པའི་ཡེ་ཤེས་
ཏེ༈ ༈ རྒྱ་ནི་འཁོར་བའི་ཆོས་ལས་གྲོལ། །ཆེན་པོ་ཟུང་དུ་འཇུག་པ་
སྟེ༑ ༑ཕྱག་རྒྱ་ཆེན་པོ་ཞེས་བརྗོད་དོ། །ཞེས་དང་། ས་ར་ཧས། སྙིང་
རྗེ་དང་བྲལ་སྟོང་པ་ཉིད་ཞུགས་པ། །དེས་ནི་ལམ་མཆོག་རྙེད་པ་མ་



114
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམ་ན་ཡང་། །འཁོར་བ་
འདིར་གནས་ཐར་པ་ཐོབ་མི་འགྱུར། །གང་ཡང་གཉིས་པོ་སྦྱོར་བར་
ནུས་པ་དེ། །འཁོར་བར་མི་གནས་མྱ་ངན་འདའ་མི་གནས། །ཞེས་
དང་། བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་
ན་གནས་པའི་གཏེར་མཐོང་འདྲ། །གཉུག་མའི་རང་བཞིན་བྱིས་པའི་
མ་མཚོན་པར། །འཁྲུལ་བའི་བྱིས་པ་བསླུས་ཞེས་མདའ་བསྣུན་སྨྲ།།
ཞེས་སོགས་ཀྱིས་དོ་ཧ་དང་གྲུབ་སྙིང་སོགས་ཀྱི་གཞུང་ནས་བཤད་པའི་
སྔགས་ལུགས་ཀྱི་ཕྱག་རྒྱ་ཆེན་པོ་རྡོ་རྗེའི་ལུས་ལ་གནད་དུ་བསྣུན་པ་ལས་
བྱུང་བའི་འོད་གསལ་གྱི་ཡེ་ཤེས་ལ་འདོད་དོ། །ཕྱག་ཆེན་ཐིག་ལེའི་
ལུང་དེ་གཞུང་དངོས་ཀྱི་ཚིག་མ་ཡིན་པར་སླད་བཅུག་པར་བཤད་ཀྱང་།
པཎ་ཆེན་ནས་ཕྱག་ཆེན་དུ་དོགས་པ་མ་མཛད་པར་དྲངས་པས་སྒྲ་ཡི་
ཁོངས་ནས་གོ་བ་སྟེར་ལུགས་ཤིག་ཡོད་ཤས་ཆེ། དེ་མིན་ན་ཕྱག་དང་
རྒྱ་སོ་སོར་བྲལ་ནས་བཤད་པ་མི་བདེ། བོད་སྐད་ལ་ཕྱག་ནི་ཞེ་སའི་
ཚིག རྒྱ་ནི་རི་མོའི་འབུར་མ་སྟེ། རྒྱ་ལས་རྒྱ་ཡི་འབུར་ནི་གསལ་བ་
བཞིན། །ཞེས་པ་ལྟར་རེད་ཅེས་བཤད་པའང་ཡོད། དུས་ཕྱིས་མདོ་
སྔགས་གང་གི་དབང་དུ་བྱས་ཀྱང་ཡུལ་དང་ཡུལ་ཅན་གཉིས་ཀར་ཕྱག་
ཆེན་དུ་བཞེད་པར་སྣང་ཡང་། འཇམ་བཞད་ཚང་ནས་སྔར་དྲངས་



115
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་མདོ་ལུང་རྣམས་སུ་ཆེན་པོའི་སྒྲ་དོན་མ་བྱུང་བར་བརྟེན་དགག་
པ་ཞིག་ཀྱང་མཛད་དོ། །རྗེ་མི་ལས་སློབ་མ་ཉི་མ་ལྟ་བུའི་དྭགས་པོ་
ལྷ་རྗེས་མདོ་ལུགས་ལ་ཕྱག་ཆེན་ཡོད་ཚུལ་དང་། དེའི་སྙིང་སྔགས་
ཀྱི་ཕྱག་ཆེན་ནི་འོད་གསལ་ཕྱག་རྒྱ་ཆེན་པོའི་ཡེ་ཤེས་ལ་བྱེད་པར་མདོ་
ལུང་དུ་མ་དང་ཉམས་མྱོང་ཚད་མས་སྒྲུབ་པར་མཛད་པ་ལ། མདོ་
ལུང་རེ་གཉིས་ཙམ་ལས་མདོ་ན་མེད་པས་དྭགས་པོས་རང་བཟོ་ཡིན་
ཟེར་མཁན་ཡོད་ཀྱང་། ལྕང་སྐྱ་རོལ་པའི་རྡོ་རྗེས་རྒྱ་ཡི་བཀའ་འགྱུར་
གྱི་ཁྲོད་ན་ཡོད་གསུངས་པས་སྔར་བོད་དུ་འགྱུར་ཡང་བཀའ་འགྱུར་གྱི་
ཁྲོད་དུ་མ་ཚུད་པ་ཡོད་ཚོད་རེད་ཅེས་དགེ་ལུགས་ཕྱོགས་འགའ་ཞིག་
བཞེད་ལ། དེ་ལྟར་མཉམ་མེད་དྭགས་པོ་ལྷ་རྗེའི་སྲོལ་ཕྱེ་བར་གྲགས་
པ་བཀའ་བརྒྱུད་རང་ཕྱོགས་ལ་ཡོངས་སུ་གྲགས་པའི་ལྟ་བ་ཕྱག་རྒྱ་ཆེན་
པོ་ནི་རྗེས་འབྲངས་འགས་མདོ་སྔགས་ཟུང་འཇུག་དུ་བཤད་ལ། འོན་
ཀྱང་མདོ་སྔགས་གང་ཡང་མིན་པའི་གསེང་ལམ་དུ་བཤད་པའང་འདུག་
ཅིང་། པད་མ་དཀར་པོས། བདག་ནི་ཕྱག་རྒྱ་ཆེན་པོ་གསང་སྔགས་
ཀྱི་རྫོགས་རིམ་མཚན་ཉིད་པ་དང་། བརྒྱུད་པ་མི་ལ་ནས་བརྒྱུད་པར་
ཁས་ལེན་ནོ། །ཞེས་ཀྱང་བཤད་དོ། །སྔགས་རིམ་ཆེན་མོ་ལས། འཆི་
བའི་དུས་སུ་འཆི་བ་འོད་གསལ་ངོས་ཟིན་ནས་དེ་དང་བསྲེ་ནུས་པ་དང་།



116
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བར་དོའི་དུས་སུ་བར་དོར་ངོ་ཤེས་ནས་དེར་བར་དོའི་གདམས་ངག་སྐྱོང་
ནུས་པ་དང་། སྐྱེ་བ་ལེན་པའི་དུས་སུ་ཕོ་མོ་སྦྱོར་བ་བྱེད་པ་ལ་ཆགས་
སྡང་སྐྱེ་བ་བཀག་ནས་གནས་བཟང་པོར་སྐྱེ་ནུས་པའི་ཕྱིར་དུ་ད་ལྟ་སྟོང་
ཉིད་ཀྱི་ལྟ་བ་ཕུ་ཐག་ཆོད་པ་བསྐྱེད་ནས་ལམ་གྱི་འོད་གསལ་ལ་སྐྱོང་
བ་དང་། བསྐྱེད་རིམ་ལྷའི་སྐུ་ལ་དམིགས་པ་གསལ་ཞིང་བརྟན་པར་
བྱས་ནས་སྒྱུ་མའི་གདམས་ངག་སྦྱོང་བ་དང་། གྲོལ་ལམ་པས་གཏུམ་
མོ་དང་ཆགས་ལམ་པས་ལས་རྒྱ་ལ་བརྟེན་ནས་བདེ་སྟོང་གི་ཉམས་དང་
མི་འབྲལ་བར་བྱེད་པ་རྗེ་མར་པའི་ཐུགས་ཀྱི་བཅུད་ཕྱུང་བའི་གདམས་
པ་ཡིན། ཞེས་རྗེ་མི་ལས་གསུངས་སོ། །ཞེས་དང་། མི་ལས་ཚེ་
རིང་མཆེད་ལྔར་གདམས་པར། ལྟ་བའི་ཡང་རྩེ་ཕྱག་རྒྱ་ཆེ། །མཐའ་
བྲལ་གཉུག་མའི་དོན་རྟོགས་ཤིང་། །ཞེས་གསུངས་པས་མར་མི་སོགས་
བཀའ་བརྒྱུད་གོང་མས་སྔགས་ཕྱོགས་ཀྱི་ལྟ་བ་ཕྱག་རྒྱ་ཆེན་པོ་ནི་རླུང་
དབུ་མར་བསྟིམ་པ་ལས་བྱུང་བ་སྟོང་ཉིད་དང་སྦྱར་བའི་བདེ་ཆེན་གྱི་
ཡེ་ཤེས་ལ་བཞེད་པར་མངོན་ནོ། །འོན་ཀྱང་ས་པཎ་གྱིས། ན་རོ་
ཆོས་དྲུག་ཅེས་བྱའི་ཁྲིད། །མི་ལ་ཡན་ཆད་དེ་ལ་མེད། །ཅེས་པ་དྭགས་
པོ་མན་ཆད་ལ་ཆོས་དྲུག་གི་ཁྲིད་རྒྱུན་མེད་པར་གསུངས་པ་མིན་ཚོད་
འདུག་གོ །དེ་ཡང་བཀའ་བརྒྱུད་ནང་གསེས་ཁྲིད་ཚུལ་གྱི་ཟུར་མི་འདྲ་



17
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བ་མང་སྟེ། རྗེ་སྒམ་པོ་པས་ལྷན་ཅིག་སྐྱེས་སྦྱོར་གྱི་སྒོ་ནས་འཁྲིད་པར་
མཛད་ཅིང་འདི་ལ་རྩ་བ་འདྲ་མིན་ཡོད་འདུག་ཀྱང་། སེམས་ཉིད་ལྷན་
ཅིག་སྐྱེས་པ་ཆོས་ཀྱི་སྐུ། །རྣམ་རྟོག་ལྷན་ཅིག་སྐྱེས་པ་ཆོས་སྐུའི་རླབས།།
སྣང་བ་ལྷན་ཅིག་སྐྱེས་པ་ཆོས་སྐུའི་འོད། །སྣང་སེམས་དབྱེར་མེད་
ལྷན་ཅིག་སྐྱེས་པའོ། །ཞེས་སེམས་ཉིད་རྒྱ་མཚོ། རྣམ་རྟོག་རྒྱ་མཚོའི་
རླབས། སྣང་བ་རྒྱ་མཚོའི་འོད་མཁའ་ཡི་སྔོ་སྣང་དང་དཔེ་སྦྱར་ཏེ་
སྔོན་འགྲོ་སྦྱོར་བ་བཞི་ལྡན། དངོས་གཞི་ཞི་ལྷག་གི་ངོ་སྤྲོད་རྣམ་གཉིས།
རྗེས་ཉམས་མྱོང་སྣང་ཐོག་ཏུ་སྐྱོང་བ་གསུམ་གྱིས་འཆད། ལྔ་ལྡན་ནི་
དྭགས་རྒྱུད་ལ་འཕྲིན་ལས་ཆེ་སྐད། དེ་ཡང་འཇིག་རྟེན་མགོན་པོས་
རྩ་བ་མགུར་དུ་བཞེས་པ་ལས། བྱང་ཆུབ་སེམས་ཀྱི་རྟ་ཕོ་ལ། །གཞན་
ཕན་གྱི་དཀྱུས་ཐོག་མ་བཅད་ན། །ཁྲོམ་ལྷ་མི་འོར་ཆེ་མི་འབྱུང་བས།།
སེམས་སྔོན་འགྲོ་འདི་ལ་ནན་ཏན་མཛོད། །རང་ལུས་ལྷ་སྐུའི་རྒྱལ་
པོ་ལ། །འགྱུར་མེད་ཀྱི་གཏན་ས་མ་ཟིན་ན། །མཁའ་འགྲོའི་འཁོར་
འབངས་མི་འདུ་བས། །ལུས་ཡི་དམ་ལྷ་ལ་ནན་ཏན་བསྐྱེད། །བླ་མ་
སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་ཤར་ན། །བྱིན་རླབས་
ཀྱི་ཆུ་རྒྱུན་མི་འབྱུང་བས། །སེམས་མོས་གུས་འདི་ལ་ནན་ཏན་མཛོད།།
སེམས་ཉིད་ནམ་མཁའ་ཡངས་པ་ལ། །རྣམ་རྟོག་གི་སྤྲིན་ཚོགས་མ་



18
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དྭངས་ན། །མཁྱེན་གཉིས་ཀྱི་གཟའ་སྐར་མི་བཀྲ་བས། །སེམས་མི་
རྟོག་འདི་ལ་ནན་ཏན་མཛོད། །ཚོགས་གཉིས་ཡིད་བཞིན་ནོར་བུ་ལ།།
སྨོན་ལམ་གྱི་བྱི་དོར་མ་བྱས་ན། །དགོས་འདོད་ཀྱི་འཕྲིན་ལས་མི་འབྱུང་
བས། །རྗེས་བསྔོ་བ་འདི་ལ་ནན་ཏན་མཛོད། །ཅེས་པའོ། །གཞན་
ཡང་རྣམ་རྟོག་ལམ་འཁྱེར་སོགས་རོ་སྙོམས་སྐོར་དྲུག་དང་། ཡང་
ཡིད་ལ་མི་བྱེད་པའི་སྐད་དོད་ཨ་མ་ན་སའི་ཚིག་འབྲུ་བཞི་ཡི་སྒོ་ནས་
སྟོན་པ། དང་པོ་སེམས་ཀྱི་གཞི་རྩ་བཅད་པ། གཉིས་པ་སེམས་ཀྱི་
བཞག་ཐབས་བསྟན་པ། གསུམ་པ་སེམས་ཀྱི་གོལ་ས་བསྟན་པ། བཞི་
པ་སེམས་ཀྱི་ལམ་འཁྱེར་བསྟན་པ་སོགས་རྒྱས་པར་རང་རང་གི་ཁྲིད་
ཡིག་དག་ལས་འབྱུང་བ་བཞིན་ནོ། །འོན་ཀྱང་དེང་དུས་ཐམས་ཅད་
བཞེད་མཐུན་དུ་ཕྱག་རྒྱ་ཆེན་པོའི་ངོ་འཛིན་ཨི་ཐི་བ་ནི་ཐ་མལ་གྱི་ཤེས་
པ་གསལ་རིག་འདི་ཉིད་ལ་ངོས་འཛིན་པར་སྣང་སྟེ། ཁུངས་ནི་ཞང་
རིན་པོ་ཆེས། ཀུན་གྱི་ས་བོན་རང་སེམས་གནས་ལུགས་ནི། །རྒྱལ་
བ་སྲས་བཅས་ཀུན་གྱི་ཐུགས་དང་ནི། །ཡེ་ནས་ཁྱད་མེད་ཡེ་ཤེས་ཆོས་
སྐུར་སྣང་། །བེམ་པོ་མ་ཡིན་རང་གི་ངང་གིས་གསལ། །དངོས་པོར་
མ་གྲུབ་ཁ་དོག་ཚད་ཀྱིས་སྟོང་། །ཞེས་དང་། གླིང་རས་པས། མ་
བཅོས་སོ་མ་བཞག་ན་རྟོགས་པ་འཆར། །ཆུ་བོའི་རྒྱུན་བཞིན་སྐྱོང་ན་



119
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡོངས་ཀྱང་འཆར། །རྟག་ཏུ་མཉམ་པར་ཞོག་ཅིག་རྣལ་འབྱོར་པ།།
ཞེས་དང༌། ཏེ་ལོ་པས་མཛད་པར་གྲགས་པའི་གངྒ་མ་ལས། ཀྱེ་ཧོ།
བློ་ཡི་ཆོས་ཀྱིས་བློ་འདས་དོན་མི་མཐོང་། །བྱས་པའི་ཆོས་ཀྱིས་བྱར་
མེད་དོན་མི་རྟོགས། །བློ་འདས་བྱར་མེད་དོན་དེ་རྟོགས་འདོད་ན། །རང་
སེམས་རྩད་ཆོད་རིག་པ་གཅེར་བུར་ཞོག །རྟོག་པ་དྲི་མའི་ཆུ་དེ་དྭངས་
སུ་ཆུག །སྣང་བ་དགག་བསྒྲུབ་མི་བྱ་རང་སོར་ཞོག །སྤོངས་ལེན་
མེད་ན་ཕྱག་རྒྱ་ཆེན་པོ་ཡིན། །ཞེས་རང་སེམས་ཡེ་ཤེས་ཆོས་སྐུ་དང་།
ཕྱག་རྒྱ་ཆེན་པོ་དང་། སོ་མར་བཞག་ན་ཕྱག་ཆེན་གྱི་རྟོགས་པ་འཆར་
བར་བཤད་ལ་འདི་ནི་རྒྱུད་ལས། སེམས་ཅན་རྣམས་ནི་སངས་རྒྱས་
ཉིད། །འོན་ཀྱང་གློ་བུར་དྲི་མས་བསྒྲིབ། །ཞེས་པ་དང་། མདོ་ལས།
སེམས་རྟོགས་ན་སངས་རྒྱས་ཡིན་པས། སངས་རྒྱས་གཞན་དུ་ནི
བཙལ། ཞེས་པ་དང་། ས་ར་ཧས། སེམས་ཉིད་གཅིག་པུ་ཀུན་གྱི་
ས་བོན་ཏེ། །གང་ལ་སྲིད་དང་མྱ་ངན་འདས་འཕྲོ་བ། །འདོད་པའི་
འབྲས་བུ་ཐམས་ཅད་སྟེར་བྱེད་པ། །ཡིད་བཞིན་ནོར་འདྲའི་སེམས་
ལ་ཕྱག་འཚལ་ལོ། །ཞེས་པ་ལྟ་བུའི་དོན་དུ་བཞེད་འདྲ་ལ། རང་བྱུང་
རྡོ་རྗེས། ཡོད་པ་མ་ཡིན་རྒྱལ་བས་ཀྱང་མ་གཟིགས། །མེད་པ་མ་
ཡིན་འཁོར་འདས་ཀུན་གྱི་གཞི། །འགལ་འདུ་མ་ཡིན་ཟུང་འཇུག་དབུ་



120
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མའི་ལམ། །མཐའ་བྲལ་སེམས་ཀྱི་ཆོས་ཉིད་རྟོགས་པར་ཤོག །ཅེས་
པ་ནི་ངོ་འཛིན་གསལ་པོར་མི་སྣང་ཡང་། དེ་ཉིད་ཀྱི་སྙིང་གཏམ་ཚིག་
གཅིག་མ་ལས། དུས་གསུམ་སངས་རྒྱས་ཐམས་ཅད་ཀྱི་དགོངས་པ།
དམ་པ་རྣམས་ཀྱི་དོན་དུ་གཉེར་བ། ཆོས་སྐུ་ཕྱག་རྒྱ་ཆེན་པོ་ཟེར་བའི་
སྒྲ་བོ་ཆེ་གཡེར་པོ་ཆེ་དེ་རང་གི་སེམས་ལ་ཟེར་བ་ཡིན། རང་སེམས་
ངོ་བོ་མ་ཤེས་ན་ང་ཡི་སེམས་ང་ཡི་སེམས་ཟེར་བའི་མི་དྲན་དགུ་དྲན་
གྱི་རིག་པ་འདི་ཡིན། འཁོར་བ་དང་མྱ་ངན་ལས་འདས་པའི་ཆོས་ཐམས་
ཅད་ཀྱང་རིག་པ་འདི་རང་ལས་མ་འདས། སྡེ་སྣོད་མདོ་རྒྱུད་ཀྱི་བཅུད་
ཀྱང་འདི་ཡིན། འདི་ཉམས་སུ་ལེན་ན་བསྒོམ་རྒྱུ་ཡང་མེད་རིག་པ་
རང་སར་ཧྲིག་གེར་ཞོག དེ་ཕྱག་རྒྱ་ཆེན་པོ་ཡིན་ནམ་མིན་སྙམ་པའི་
ཐེ་ཚོམ་མི་དགོས། ཡག་ཏུ་རེ་བ་དང་ཉེས་ཀྱི་དོགས་པ་ཡེ་མ་བྱེད།
རྟོག་པ་བན་བུན་མང་པོའི་རྗེས་སུ་མ་འབྲངས། རིག་པ་ཧྲིག་གེ་བ་འདི་
རང་གི་ཐོག་ཏུ་ཞོག ལྷོད་དེ་གློད་ལ་ཞོག བསྒོམ་རྒྱུ་དེ་ལས་ཅི་ཡང་
མི་དགོས་སོ། །དེ་ལྟར་ཡང་དང་ཡང་དུ་བསྒོམ་པའི་དུས་ཚོད་གཅིག་
ན༑ རྣམ་རྟོག་རང་ངོ་ཤེས་ནས། གཞི་མེད་རྩ་བྲལ་དུ་ལྷན་གྱིས་རྟོགས་
ནས་ཞེན་པ་ཐམས་ཅད་རང་སར་གྲོལ་ནས། སྐད་ཅིག་གཅིག་ལ་བག་
ཆགས་མ་ལུས་པ་དྲུངས་ཕྱུང་སྟེ། དེ་ཉིད་སངས་རྒྱས་ཞེས་བྱའོ། །སྐད་



121
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཅིག་གཅིག་གིས་བྱེ་བྲག་ཕྱེད། །ཕྱག་རྒྱ་ཆེན་པོའི་སྙིང་གཏམ་ཚིག་
གཅིག་མ། །བླ་མ་དམ་པ་གྲུབ་ཐོབ་རྣམས་ཀྱི་མན་ངག་མཐར་ཐུག་
དེ་ལས་ཡོད་རེ་ཤི །ཞེས་རྒྱས་བཏབ་པ་ལྟར་ཀརྨ་པ་དབང་ཕྱུག་རྡོ་
རྗེའི་ཕྱག་ཆེན་ཆོས་སྐུ་མཛུབ་ཚུགས་ལས། ངོ་སྤྲོད་རྒྱུའི་སེམས་དེ་
ནི་ཐ་མལ་ཤེས་པ་མི་འགྱུ་དགུ་འགྱུ་རིག་རིག་ཏུར་ཏུར་པོ་འདི་ཀ་གསལ་
སྟོང་ཟུང་འཇུག་བདེ་བ་ཆེན་པོ་རྣམ་པ་ཀུན་གྱི་མཆོག་དང་ལྡན་པའི་
སྟོང་པ་ཉིད་ཅེས་སམ། ཕྱག་རྒྱ་ཆེན་པོ་ཞེས་བྱ་བས་དེ་ངོ་ཤེས་ན་ཕྱག་
རྒྱ་ཆེན་པོ་རྟོགས་པ་ཟེར་བ་ཡིན་པས། དེ་ལ་སྒོམ་རྒྱུ་ཅི་ཡང་མེད་པར་
སྐད་ཅིག་ཀྱང་མ་ཡེངས་པར་རིག་པ་ཧྲིག་གེར་རང་སར་ཞོག ཅེས་
དང་། འབྲུག་ཐམས་ཅད་མཁྱེན་པའི་ཆབ་ཤོག་ཅིག་ཏུ། བླ་མའི་
བྱིན་རླབས་སྙིང་ལ་ཞུགས་པའི་དུས། །ཆོས་ཉིད་གཉུག་མའི་མ་དང་
མངོན་སུམ་མཇལ། །སྣང་གྲགས་རིགས་གསུམ་དེ་ཡི་རང་མདངས་
ཕྱིར། གང་ཤར་ཆོས་སྐུར་སོང་བས་ལྟ་བ་ཟབ། །དེ་ལ་ལྷུག་པར་
གནས་པས་སྒོམ་པ་བདེ། །སྟོང་ཉིད་རྒྱུ་འབྲས་ཤར་བས་སྤྱོད་པ་ཞིབ།།
འབྲས་བུ་ལྷུན་གྲུབ་ཚིག་ཙམ་མིན་པར་འདོན། །ཞེས་དང་། ཡང་
འབྲུག་པ་པད་དཀར་པའི་གསུང་མགུར་ཞིག་ལས། སེམས་སྣ་ཚོགས་
སུ་རྒྱུ་བ་རྦད་བཅད་ནས། །ཐང་ཆད་པ་ངལ་བསོ་ལྟ་བུ་ཡི། །སེམས་



122
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རང་གི་མལ་དུ་ལྷོད་བཞག་ན། །སྒོམ་རྣལ་མ་རང་དེ་འབྱུང་བ་ཡིན།།
འདི་ཡེངས་མེད་དྲན་ཤེས་ལྡན་གྱུར་ན། །ཅི་ཤར་ཙམ་སྣང་ཙམ་ཉིད་
དུ་འགྲོ །མིང་རྣམ་ཀུན་མཆོག་ལྡན་སྟོང་ཉིད་ཟེར། །ཐབས་བྱང་
ཆུབ་སེམས་དང་འབྲལ་མི་ཕོད། །ལར་སྟོང་ཉིད་སྙིང་རྗེ་རང་བཞིན་
དེར། །ཁོང་གྲུབ་ཐོབ་རྣམས་ཀྱིས་ཕྱག་ཆེན་བཞག །གཞུང་བཤད་
པ་མཁན་གྱིས་དབུ་མ་ལོ། །ཁོང་རྙིང་མ་པ་རྣམས་རྫོགས་ཆེན་ཟེར།།
ཅི་བཤད་ཀྱང་བཏུབ་པ་ཞིག་ཡིན་པ་འདྲ། །ཞེས་པ་ལྟ་བུའི་རྗེས་ཀྱི་
ཁྲིད་ཡིག་རྣམས་ལས་ཀྱང་དེ་རྣམས་གཞིར་བྱས་ཏེ་སྟོང་ཉིད་དང་ཕྱག་
ཆེན་སེམས་སུ་ངོ་སྤྲད་འདུག་པའི་ཕྱིར་རོ། །དེ་ལྟར་བཤད་པའི་ཕྱག་
རྒྱ་ཆེན་པོ་དེ་ཉིད་སྒོམ་ཉམས་འདོན་པའི་རིམ་པ་ལ་རྣལ་འབྱོར་བཞི་
བྱུང་ཞིང་། སྤྱིར་ཤན་ཏི་པའི་སེམས་ཙམ་རྒྱན་ལས་རྣལ་འབྱོར་བཞིའི་
ཐ་སྙད་བྱུང་ཡང་བཀའ་བརྒྱུད་པའི་རྣལ་འབྱོར་བཞི་ནི་ར་ལི་བསམ་
གྱིས་མི་ཁྱབ་པའི་རྒྱུད་ཅེས་གྲགས་པ་རྩ་བར་བྱས་ནས་མདོ་ཡི་དོད་ཐུབ་
ཀྱིས་ཕྱེ་ནས་བཞག་པར་འཇིགས་མེད་གླིང་པས་བཤད་ལ། དེ་ཡང་
རྩེ་གཅིག་སྤྲོས་བྲལ་རོ་གཅིག་སྒོམ་མེད་ཅེས་པའི་རྣལ་འབྱོར་བཞི་བྱུང་
བ་ལས། རྩེ་གཅིག་ནི་སྒོམ་གྱི་རྩ་བ་ཞི་གནས་སྒོམ་པའི་རྣལ་འབྱོར་
དང༌། སྤྲོས་བྲལ་ནི་གནས་འགྱུའི་རྩ་བ་བཅད་དེ་གནས་ལུགས་སྤྲོས་



123
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྲལ་སྒོམ་པའི་རིམ་པ་དང་། རོ་གཅིག་ནི་ཆོས་ཐམས་ཅད་སྣང་སེམས་
དབྱེར་མེད་དུ་རོ་སྙོམས་སྒོམ་པའི་རྣལ་འབྱོར་དང་། སྒོམ་མེད་ནི་
ཆོས་ཐམས་ཅད་གཉུག་མ་ལྷན་གཅིག་སྐྱེས་པ་ཆོས་ཀྱི་སྐུར་གཏན་ལ་
ཕབ་པས་བོག་ལྷག་པར་འདོད་ཏེ་སྒོམ་དུ་མེད་པའི་རྣལ་འབྱོར་དུ་འཇམ་
མགོན་ཀོང་སྤྲུལ་པས་བཤད་དོ། །དང་པོ་རྩེ་གཅིག་ལའང་རྟེན་བཅས་
རྟེན་མེད་གཉིས་བྱུང་རུང་ཞི་གནས་སྒོམ་ཚུལ་དངོས་ནི། ལུས་གནད་
རྣམ་སྣང་གི་ཆོས་བདུན་ལྡན་ཏེ། དེ་ཡང་སྐྱིལ་ཀྲུང་གིས་ཐུར་སེལ་
དང་། མཉམ་གཞག་གིས་མེ་མཉམ་དང་། སྒལ་ཚིག་བསྲངས་པ་
དང་། དང་ཁ་དགྱེ་བས་ཁྱབ་བྱེད་དང་། མགྲིན་པ་གུག་པས་གྱེན་
རྒྱུ་དང་། །ལྕེ་རྐན་ལ་སྦྱར་བ་དང་ལྟ་སྟངས་ཀྱིས་སྲོག་འཛིན་ཏེ། རླུང་
དེ་རྣམས་སོ་སོར་དབུ་མར་བཙུད་པའི་བྱེད་ལས་ཀྱི་སྒོ་ནས་བསམ་གཏན་
གྱི་ཆོས་ལྔར་གྲགས་པ་བྱ་ལ། སེམས་གནད་འདས་པའི་རྗེས་མི་གཅོད།
མ་འོངས་པའི་སྡུན་མི་བསུ། ད་ལྟའི་ཤེས་པ་གནས་ལུགས་གང་ཡོད་
དེ་ག་བཟོ་མ་བཅོད་པ་ཧད་དེ་བ་རང་བབས་སུ་བསྐྱུར་ཏེ་བསྒོམ་པས་
རྣམ་རྟོག་ཞིག་ཐོལ་གྱིས་སྐྱེས་པ་ན་འཕྲོ་མཐུད་མི་འཇུག་པར་བསྒོམ་
པ་ལ་ཐོལ་སྐྱེས་རྦད་གཅོད་ཟེར། དེ་ནས་ཡང་རིག་པ་འཇུར་ལ་བཏབ་
ནས་བསྒོམ་པའི་སྔར་ལྟར་རྣམ་རྟོག་ཐོལ་གྱིས་སྐྱེས་པ་ན། རྣམ་རྟོག་



124
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དེ་ཡི་རང་ངོར་ཧྲིག་གེར་བལྟ་བ་ལས་བཀག་ཀྱང་མི་བཀག རྗེས་སུའང་
མི་འབྲང་ཞིང་དྲན་པ་རྗེན་ནི་བ་བསྟེན་ཏེ་མ་ཡེངས་པར་བྱ་བ་ལ་གང་
ཤར་བཟོ་མེད་ཟེར་རོ། །དེ་ལྟར་བསྒོམ་པའི་སེམས་ཀྱི་བཞག་ཐབས་
ལ་ཡང་ནམ་མཁའ་ལྟར་དཔངས་བསྟོད་དེ་གུ་ཡངས་སེ་བཞག་པ་དང་།
རི་བོ་ལྟར་ལྷུན་ཕབ་སྟེ་གཡོ་འགུལ་མེད་པར་བཞག་པ། ས་གཞི་ལྟར་
རྒྱ་བསྐྱེད་དེ་དྲན་པ་ཁྱབ་ཆེ་བར་བཞག་པ། མར་མེ་ལྟར་གསལ་བ་
རིག་པ་གསལ་སིང་ངེར་བཞག་པ། མན་ཤེལ་ལྟར་མ་རྟོགས་པ་དྭངས་
སེང་ངེར་བཞག་པ་དང་ལྔ། ཁྱུང་ཆེན་ནམ་མཁའ་ལ་ལྡིང་བ་བཞིན་
དུ་རྩོལ་སྒྲུབ་མེད་པར་བཞག་པ། རྒྱ་མཚོ་རླབས་དང་བྲལ་བ་བཞིན་
དུ་གཡོ་འགུལ་མེད་པར་བཞག་པ། ཉི་མ་སྤྲིན་དང་བྲལ་བ་བཞིན་དུ་
གསལ་དྭངས་ལྡན་པར་བཞག་པ། བུ་ཅུང་ལྷ་ཁང་བལྟ་བ་བཞིན་དུ་
གསལ་ཆས་འགག་པ་འཛིན་མེད་དུ་བཞག་པ། ཆུ་ཡི་རྦ་རླབས་བཞིན་
དུ་སེམས་ཀྱི་བྱུང་ཚོར་རང་ཐིམ་དུ་བཞག་པ། མཁའ་ལ་བྱ་འཕུར་
རྗེས་བཞིན་དུ་རིག་པ་རྗེས་མེད་དུ་བཞག་པ་དང་དྲུག གཞན་ཡང་མ་
བཅོས་སོ་མ། མ་བཅིངས་ལྷུག་པ། མ་རྙོགས་རང་དྭངས་སོགས་མང་
པོར་བཤད་དོ། །དེ་ལྟར་ལུས་གནད་ལྔ་དང་སེམས་གནད་དྲུག་ལ་སོགས་
པས་ཇི་སྐད་བཤད་པ་ལྟར་ཡང་ཡང་བསྒོམ་པས་སེམས་གནས་པ་



125
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འབྱུང་ཞིང་གནས་པ་དེའི་སྟེང་ནས་སེམས་ཀྱི་གསལ་ཆ་ངོས་བཟུང་
སྟེ་ཡེངས་མེད་དུ་བསྐྱངས་པས་སེམས་ཀྱི་ངོ་ཐོག་ཏུ་གསལ་ཆ་དང་
གནས་ཆ་གཅིག་ཏུ་ཚོགས་ཏེ། སྤྲིན་བྲལ་གྱི་ཉི་མ་ལྟར་ཤིན་ཏུ་གསལ་
བ་དྭངས་ས་ལེ་བ་ངེས་ཤེས་དང་བཅས་པ་འཆར་ན། དེ་ལ་གནས་
པ་རྒྱ་མཚོ་རླབས་དང་བྲལ་བ་ལྟ་བུ་ཟེར་ཞིང་རྩེ་གཅིག་གི་རང་ངོ་འཕྲོད་
པ་ཞེས་བཤད་ལ། སེམས་གནས་བའི་ཆ་ལ་ཞི་གནས་དང་གསལ་ཆ་
ལྷག་མཐོང་དུ་བཤད་ཅིང་། དེའི་དུས་ཤིན་སྦྱངས་ཁྱད་པར་ཅན་ཡང་
ཐོབ་པར་བཤད་དོ། །གཉིས་པ་སྤྲོས་བྲལ་ལ་གནས་འགྱུའི་རྩ་བ་བཅད་
པ༈ དངོས་པོ་དངོས་མེད་ཀྱི་སྒོ་ནས་དཔྱད་པ། གཅིག་ཐ་དད་ཀྱི་
སྒོ་ནས་དཔྱད་དེ་བསྒོམ་པ་སོགས་དང་། གསུམ་པ་རོ་གཅིག་ལའང་
སྣང་བ་སེམས་སུ་ངོ་སྤྲོད། སྣང་སྟོང་ཟུང་འཇུག་ཏུ་ངོ་སྤྲད། ཆོས་
ཀུན་རོ་མཉམ་དུ་གཏན་ལ་དབབ་པ་སོགས་དང་། བཞི་པ་བསྒོམ་མེད་
ནི་དེ་ལས་བོག་དབྱུང་ནས་སྒོམ་དུ་མེད་པ་དང་གཙོ་བོ་མཆོག་གི་དངོས་
གྲུབ་ལ་བཤད་དོ། །དེ་ལྟར་བསྒོམས་པས་ཉམས་རྟོགས་སྐྱེ་ཚུལ་ཞང་
གི་ལམ་མཆོག་ལས། རིམ་གྱིས་པ་དང་ཐོད་རྒལ་བ། །ཅིག་ཆར་
བ་དང་གསུམ་དུ་འདོད། །རིམ་གྱིས་པ་ཡི་འཆར་ལུགས་ནི། །དང་
པོ་གནས་པ་ཙམ་དུ་འབྱུང་། །དེ་ནས་ཉམས་མྱོང་ངེས་པར་འཆར།།



126
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དེ་རྗེས་རྟོགས་པ་ལྷག་གིས་འཆར། །ཞེས་དང་། ཐོད་རྒལ་བ་ཡི་གང་
ཟག་གི །གནས་པ་ཉམས་མྱོང་རྟོགས་པ་གསུམ། །སྔོན་དུ་རྟོགས་པ་
ལྷག་གིས་འཆར། །ཞེས་དང་། ཅིག་ཆར་པ་ཡི་གང་ཟག་ལ། །རྟོགས་
པའི་བཅུད་ལྡན་བླ་མ་ཡིས། །གདམས་ངག་བསྟན་མ་ཐག་ཏུ་ཡང་།།
ཉམས་མྱོང་རྟོགས་པ་གནས་པ་གསུམ། །སྒོམ་ལོངས་མེད་པ་དུས་
གཅིག་འཆར། །ཞེས་བཤད་ལ། དྭགས་པོ་བཀྲས་རྣམ་པས་དེ་དང་
ཅུང་མི་འདྲ་བ་བཤད་ཀྱང་མ་བྲིས། འོན་ཀྱང་སྒྲ་བསྒྱུར་མར་པས།།
ཉམས་རྨི་ལམ་དང་འདྲ་བའི་འཁྲུལ་པ་འདིས། །བསམ་བརླག་བྱིས་
པ་དང་འདྲ་བའི་སྒོམ་ཆེན་བསླུས། །ཞེས་ཀྱང་གསུངས་པས་དཔྱད།
ས་ལམ་བགྲོད་ཚུལ་ནི་ཞང་གི་ལམ་མཆོག་ལས། ཕྱག་རྒྱ་
ཆེན་པོ་ཚིག་ཆོད་ལ། །བ་ན་ས་ཡི་འབྲས་བུ་བཞིན། །རྒྱུ་དང་འབྲས་
བུ་དུས་མཚུངས་ཤིང་། །མཚན་མ་རང་སར་གྲོལ་བ་ཡིན། །སྤྲེའུ་
རྣམས་མས་འཛེག་ཤིང་ཐོག་ལེན། །ཁྭ་ཏས་ཡལ་ག་མ་མཐོང་སྟེ།།
ཤིང་ཐོག་ལེན་པར་སྨྲ་ཅི་ཡོད། །དེ་བཞིན་གཅིག་ཆར་གང་ཟག་གིས།།
ས་ལམ་དྲོད་རྟགས་མ་མཐོང་ཡང་། །ཆོས་སྐུ་ཐོབ་པར་སྨྲ་ཅི་ཡོད།།
སྦྱངས་དང་ནུས་པ་སོ་སོ་ཡིན། །གཉུག་མ་རྟོགས་པའི་སྐད་ཅིག་ལ།།
མྱ་ངན་འདས་པའི་རྒྱལ་སྲིད་ཐོབ། །ཅེས་ལམ་དང་འབྲས་བུའི་རྒྱུ་



127
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འབྲས་དུས་མཉམ་དང་གཉུག་མ་རྟོགས་པ་དང་མྱང་འདས་ཐོབ་པ་དུས་
མཉམ་དུ་བཤད། ཕྱག་རྒྱ་ཆེན་པོ་ཚིག་ཆོད་ལ། །རྨོངས་པས་ས་ལམ་
བརྩི་བ་འཁྲུལ། །ཞེས་ཕྱག་རྒྱ་ཆེན་པོ་རྣམས་ས་ལམ་རིམ་བགྲོད་མ་
དགོས་པར་འཚང་རྒྱ་བར་བཤད་ནས། འོན་ཀྱང་མཚན་ཉིད་ཐེག་
པའི་དོད་ཐུབ་བརྩི་བ་ནི་ལམ་མཆོག་ལས། རྟོགས་པ་ལྷག་གིས་ཤར་
བ་དེ། །མཐོང་ལམ་རབ་ཏུ་དགའ་བའི་ས། །རོ་མཉམ་རྟོགས་པ་དེ་
ཉིད་ལ། །གོམས་པར་བྱེད་པ་སྒོམ་པའི་ལམ། །གོམས་སུ་མེད་པ་
མཐར་ཕྱིན་ལམ་། །ཞེས་བཤད་ནས་རྩེ་གཅིག་གང་དང་མ་སྦྱར་ལ།
དྭགས་པོ་བཀྲས་རྣམ་པས་དེ་དང་མི་འདྲ་བར་རྩེ་གཅིག་གསུམ་ཚོགས་
ལམ་དང་། སྤྲོས་བྲལ་གསུམ་མཐོང་ལམ། རོ་གཅིག་གསུམ་དང་
སྒོམ་མེད་ཆུང་འབྲིང་ས་བཅུའི་སྐབས་དང་། སྒོམ་མེད་ཆེན་པོ་སངས་
རྒྱས་ཀྱི་ལམ་དང་སྦྱར་ལ། དགུ་པ་དབང་ཕྱུག་རྡོ་རྗེའི་སྤྱི་སྡོམ་རྩ་ཚིག་
ཏུ༑ རྩེ་གཅིག་ཚོགས་སྦྱོར་སྤྲོས་བྲལ་མཐོང་བའི་ལམ། །རོ་གཅིག་
སྒོམ་མེད་འབྲིང་མན་སྒོམ་ལམ་སྟེ། །སྒོམ་མེད་ཆེན་པོ་རྫོགས་པའི་
སངས་རྒྱས་སོ། །ཞེས་བཤད་དོ། །སྨྲས་པ། བསྟན་པའི་སྙིང་པོ་
ཀུན་ཁྱབ་ཕྱག་རྒྱ་ཆེ། །བྷོ་ཊར་བལ་བ་ཛ་བཞིན་སྣང་བ་ལས། །འདི་
ན་སྒོམ་ཚུགས་ཅན་གྱི་བཀའ་བརྒྱུད་པའི། །བཞེད་ཚུལ་ཉུང་གསལ་



128
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལག་མཐིལ་རྫས་བཞིན་ནོ། །
༈ བཀའ་གདམས་གསར་མའམ་དགེ་ལུགས་པ་རྣམས་འཇམ་
མགོན་ཙོང་ཁ་པ་ཆེན་པོའི་བཞེད་པ་ལྟར་འཇམ་དཔལ་དབྱངས་སོགས་
བླ་མ་བརྒྱུད་པའི་ཞལ་རྒྱུན་གྱི་མན་ངག་གཙིགས་སུ་བྱེད་ཀྱང་། གཙོ་
བོ་ནི་ལྟ་སྒོམ་སྤྱོད་གསུམ་གང་གི་སྐབས་སུའང་རྣམ་པར་དག་པའི་
གཞུང་ལུགས་ཆེན་པོ་རྣམས་གདམས་ངག་གི་མཆོག་ཏུ་བཞེད་ཅིང་།།
དེ་དག་ལས་ཟབ་མོ་ལྟ་བ་ནི། ཇོ་བོ་ཆེན་པོས། ཆོས་ཉིད་གང་གིས་
རྟོགས་ཞེ་ན། །དེ་བཞིན་གཤེགས་པས་ལུང་བསྟན་ཅིང་། །ཆོས་ཉིད་
བདེན་པར་གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་
ལས་བརྒྱུད་པའི་མན་ངག་གིས། །ཆོས་ཉིད་བདེན་པར་རྟོགས་པ་ཡིན།།
ཞེས་པ་ལྟར། ཤིང་རྟ་ཆེན་པོ་ཀླུ་སྒྲུབ་ཞབས་དང་། ཨརྱ་དེ་ཝ། སངས་
རྒྱས་བསྐྱངས། ཞི་བ་ལྷ། དཔའ་བོ་རྣམས་དང་། ཁྱད་པར་དཔལ་
ལྡན་ཟླ་བས་རང་རྒྱུད་སོགས་སྟོང་པ་ཉིད་ཀྱི་གོལ་ས་མཐའ་དག་མཐའ་
ཆོད་པར་བཀག་ཏེ།མཐར་ཐུག་པའི་གནས་ལུགས་སྤྲིན་བྲལ་གྱི་ཉི་མ་
བཞིན་དུ་གསལ་བར་མཛད་པས་ཚིག་དོན་གང་ཐད་ནས་འདི་ཡི་རྗེས་
སུ་འབྲངས་པར་མཛད་དོ། །དེ་ཡང་གནས་ལུགས་ཀྱི་ལྟ་བ་འཚོལ་
བའི་ཚུལ་ནི་འཕགས་ཡུལ་གྱི་མཁས་གྲུབ་རྣམས་ལྟར་གཟུ་བོར་གནས་



129
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་བློས། བདེན་གྲུབ་དང་། རང་མཚན་གྱིས་གྲུབ་པ། སྒྲུབ་པ་
རང་དབང་བའི་སྙིང་པོ་མཚན་དཔེས་བརྒྱན་པ་ལྟ་བུར་རིགས་པས་
གནོད་པ་ཡོད་མེད་ལེགས་པར་བརྟགས་ཏེ་གནོད་མེད་འཐད་ཕྱོགས་
དེ་ཉིད་ལ་འཇུག་པར་མཛད་དེ། རིགས་པ་དང་འགལ་བའི་གྲུབ་མཐར་
འཇུག་ན་གནས་ལུགས་ཀྱི་དོན་ལས་གོལ་བར་འགྱུར་བའི་ཕྱིར་ཏེ།
དངོས་པོའི་དེ་ཁོ་ན་ཉིད་ཀྱང་འཐད་པས་སྒྲུབ་པའི་རིགས་པའི་སྒྲུབ་བྱེད་
དང་ལྡན་པའི་ཕྱིར་ཏེ། དེ་ལྟར་ཡང་བཞི་བརྒྱ་པ་ལས། གལ་ཏེ་རང་
བཞིན་གྱིས་དངོས་ཡོད། །སྟོང་མཐོང་ཡོན་ཏན་ཅི་ཞིག་ཡོད། །ཅེས་
ཆོས་རྣམས་རང་བཞིན་ཡོད་ན་དེ་ཉིད་གཤིས་ཡིན་པས་དེ་ལྟར་མཐོང་
བ་མཛེས་ཀྱི། རང་བཞིན་གྱིས་སྟོང་པར་མཐོང་བ་ལ་ཡོན་ཏན་ཅི་
ཡང་མེད་པར་གསུངས་ལ། དེ་ལྟར་མཐོང་བའི་བློ་ཡང་ཚུལ་བཞིན་
ཡིད་ལ་བྱེད་པའི་བློར་རིགས་ཀྱི་མཐར་འཛིན་གྱི་ལྟ་བར་མི་འགྱུར་བའི་
ཕྱིར་ཏེ། དབུ་མ་སྣང་བ་ལས། གལ་ཏེ་དབུ་མ་ལ་སེམས་ཀྱི་རང་
གི་ངོ་བོའི་བདག་ཉིད་ཀྱི་དངོས་པོ་དོན་དམ་པ་ཅི་ཡང་རུང་བ་ཞིག་ཡོད་
པར་གྱུར་ན་ནི། དེའི་ཚེ་དེ་ལ་དེ་ཡོད་པས་རྟག་གོ་ཞེའམ་མི་རྟག་གོ་
ཞེས་བྱ་བར་མངོན་པར་ཞེན་པ་ཡང་ཇི་ལྟར་མཐར་འགྱུར་ཏེ། དངོས་
པོའི་དེ་ཁོ་ན་ཉིད་ཇི་ལྟ་བ་བཞིན་གྱི་རྗེས་སུ་སོང་ཞིང་། ཚུལ་བཞིན་



130
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡིད་ལ་བྱེད་པ་ནི་ལྷུང་བའི་གནས་སོ་ཞེས་བྱ་བར་རིགས་པ་མ་ཡིན་ནོ།།
ཞེས་སོ། །དེ་ཡང་འོལ་སྤྱི་ཙམ་མ་ཡིན་པར་མཐའ་ཆོད་པའི་འཐད་
པས་རྣམ་པར་དཔྱད་པ་ན། གཞི་དེ་ཉིད་ཚུལ་ཇི་ལྟར་གནས་པའི་ངོ་
བོ་གང་ཡིན་པ་དེ་ཉིད་ཆེས་གསལ་བར་མཐོང་བར་འགྱུར་བས། ཅི་
སྟེ་བདེན་པར་གྲུབ་ན་དེ་ཉིད་བདེན་སྟོང་མ་ཡིན་དགོས་ཤིང༌། གཞི་
གཅིག་ཉིད་ཕན་ཚུན་སྤངས་ཏེ་གནས་པའི་གནས་ལུགས་འགལ་བ་
གཉིས་སུ་འདུ་མི་སྲིད་པའི་ཕྱིར་རོ། །དེ་ལྟ་བུའི་ཚུལ་གྱིས་ཡུལ་གྱི་གནས་
ཚུལ་ཇི་བཞིན་རྟོགས་པའི་ཤེས་རབ་ལ་གནས་ལུགས་རྟོགས་པའི་ལྟ་བ་
དང་དོན་དམ་དཔྱོད་བྱེད་ཀྱི་རིགས་ཤེས་ཞེས་ཀྱང་བཤད་དོ། །དེ་
ཡང་མདོ་ལས། གང་ན་གང་མེད་པ་དེ་ནི་དེས་སྟོང་པ་དང་འདི་ལ་
ལྷག་མ་ཡོད་པ་ནི་འདིར་ཡོད་པའོ། །ཞེས་གཞི་གང་ཞིག་དགག་བྱ་
གང་གིས་སྟོང་པ་དེ་དེའི་སྟོང་ཉིད་དུ་གསུངས་པ་ལྟར་གང་གིས་སྟོང་
པའི་དགག་བྱ་ངོས་འཛིན་པ་ནི་ཤིན་ཏུ་གལ་ཆེ་སྟེ། དཔེར་ན། མདའ་
འཕེན་པ་ལ་འབེན་ངོས་བཟུང་དགོས་པ་དང་། གཡུལ་འགྱེད་པ་ལ་
དགྲ་ངོས་འཛིན་དགོས་པ་བཞིན། ཕྱིན་ཅི་ལོག་ཏུ་སྒྲོ་བཏགས་པའི་
ཡུལ་ངོས་མ་བཟུང་བར་དེ་བཀག་པའི་སྟོང་པ་ངོས་མི་ཟིན་པའི་ཕྱིར་
ཏེ༑ ཞི་བ་ལྷས་ཀྱང་། བཏགས་པའི་དངོས་ལ་མ་རེག་པར། །དེ་ཡི་



131
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དངོས་མེད་འཛིན་མ་ཡིན། །ཞེས་ཕྱིན་ཅི་ལོག་ཏུ་སྒྲོ་བཏགས་པའི་དགག་
བྱའི་དངོས་པོ་ངོས་མ་ཟིན་པར་དེ་བཀག་པའི་དངོས་མེད་འཛིན་པར་
མི་ནུས་པར་གསུངས་པའི་ཕྱིར་རོ། །
དེ་ལྟ་བུའི་དགག་བྱ་ངོས་འཛིན་ཚུལ་ལ་ཐོག་མེད་ནས་རྗེས་སུ་
ཞུགས་པའི་བདེན་འཛིན་ལྷན་སྐྱེས་ཀྱི་འཛིན་ཚུལ་ལ་བརྟགས་ཏེ་ངོས་
བཟུང་བ་དང་། ཐ་སྙད་པའི་བློ་ལྷན་སྐྱེས་ཀྱིས་ཡུལ་འཇོག་ཚུལ་ལ་
བརྟགས་ཏེ་ངོས་བཟུང་བ་དང་། གྲུབ་མཐའ་གོང་འོག་གི་བདེན་གཉིས་
འཇོག་ཚུལ་ལ་ལྟོས་ཏེ་ངོས་བཟུང་ཚུལ་རྣམས་སུ་ཡོད་དོ། །སྤྱིར་དགག་
བྱ་འཛིན་པའི་རྟོག་པ་ལ་མཐའ་ཡས་པ་ཞིག་ཡོད་ཀྱང་འདིར་ཉེས་སྐྱོན་
ཐམས་ཅད་ཀྱི་རྩ་བར་འགྱུར་བ་ཕྱིན་ཅི་ལོག་གི་རྟོག་པ་ངོས་བཟུང་སྟེ་
དེའི་ཞེན་ཡུལ་འགོག་པ་ནི་དེ་ལོག་ན་ཉེས་སྐྱོན་ཐམས་ཅད་ལྡོག་པར་
འགྱུར་བའི་གནད་ཀྱིས་སོ། །དེས་ན་སྐབས་འདིའི་སྟོང་པ་ཉིད་ཅེས་
པ་ནི་གང་གིས་སྟོང་པའི་དགག་བྱ་གསལ་རིག་གི་སེམས་ཁ་དོག་དང་
དབྱིངས་སོགས་ཀྱིས་སྟོང་པ་དང་། ནམ་མཁའ་ཐོག་རེག་གིས་སྟོང་
པ་ལྟ་བུ་མ་ཡིན་པར་བདེན་འཛིན་ལྷན་སྐྱེས་ཀྱི་བཟུང་དོན་དགག་བྱ་
བདེན་གྲུབ་ཀྱིས་སྟོང་པ་ལ་བྱེད་ཅིང་། བདེན་གྲུབ་དང་། རང་ངོས་
ནས་གྲུབ་པ། རང་གི་མཚན་ཉིད་ཀྱིས་གྲུབ་པ། རང་བཞིན་གྱིས་གྲུབ་



132
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ༑ སྡོད་ལུགས་ཀྱིས་གྲུབ་པ་སོགས་ཚིག་གི་ཁྱད་པར་ལས་དགག་
བྱར་གཅིག་ཀྱང་། ཚུགས་ཐུབ་ཏུ་གྲུབ་པ་ཙམ་དེ་རང་ངོས་ནས་གྲུབ་
པའི་དོན་མ་ཡིན་ནོ། །
དེ་ལྟར་དགག་བྱ་ངོས་བཟུང་སྟེ་འགོག་པ་ནི་བྱ་རྒྱུའི་ཡོངས་ནས་
བྱེད་པ་མ་ཡིན་པར་ཕྱིན་ཅི་ལོག་གི་འཛིན་པ་འགོག་པའི་ཆེད་ཡིན་ཏེ།
དེའི་ཡུལ་སུན་མ་དབྱུང་བར་དེ་ཉིད་ཕྱི་རོལ་གྱི་ཚེར་མ་འདོན་པ་ལྟར་
འགོག་ཚུལ་མེད་པའི་ཕྱིར་ཏེ། ཆོས་ཀྱི་གྲགས་པའི་རྣམ་འགྲེལ་ལས།
འདི་ཡུལ་སུན་ཕྱུང་མེད་པར་ནི། །དེ་སྤོང་བ་ནི་ནུས་མ་ཡིན། །འདོད་
དང་སྡང་སོགས་སྤོང་བ་ནི། །དེ་དག་ཡུལ་ལ་མ་མཐོང་བས། །ཡིན་
གྱི་ཕྱི་ཚུལ་དག་གིས་མིན། །ཞེས་དང་། འཕགས་པ་ལྷས། སྲིད་
པའི་ས་བོན་རྣམ་ཤེས་ཏེ། །ཡུལ་རྣམས་དེའི་སྤྱོད་ཡུལ་ལོ། །ཡུལ་
ལ་བདག་མེད་མཐོང་ན་ནི། །སྲིད་པའི་ས་བོན་འགག་པར་འགྱུར།།
ཞེས་དང་། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་
ལས་བྱུང་བར་བློ་ཡིས་རྟོགས་གྱུར་ཅིང་། །བདག་ནི་འདི་ཡི་ཡུལ་དུ་
རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད།།
ཅེས་དགག་བྱའི་ཁྱད་པར་མ་གཏོགས་རིགས་པའི་ཚུལ་འདི་ལ་འཕགས་
ཡུལ་པཎ་གྲུབ་རྣམས་དགོངས་པ་གཅིག་པའི་ཕྱིར་རོ། །དེའི་ཕྱིར་དགག་



133
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱ་བློས་གསར་དུ་བཅོས་ཏེ་འགོག་པ་མ་ཡིན་ཞིང་སྔོན་ནས་ཡོད་ཡོད་
པ་ཞིག་ཀྱང་མེད་པར་བྱེད་པ་མ་ཡིན་པར་རང་རྒྱུད་ཀྱི་བློ་ལྷན་སྐྱེས་
ཀྱིས་སྔོན་ནས་བདེན་པར་མེད་བཞིན་དུ་བདེན་པར་གྲུབ་གྲུབ་ཏུ་བཟུང་
བའི་འཛིན་ཚུལ་ངོས་བཟུང་སྟེ། བློ་དེ་ཡི་དམིགས་པའི་གཏད་སོ་མེད་
པར་དྲི་མ་མེད་པའི་རིགས་པས་ལེགས་པར་ངོ་སྤྲོད་པ་ལ་དགག་བྱ་
འགོག་ཅེས་པ་ཡིན་ཏེ། རྩོད་ཟློག་ལས། དེ་ལ་ཚིག་ནི་མེད་ཅེས་པར།།
གོ་བར་བྱེད་ཀྱི་སེལ་བྱེད་མིན། །ཞེས་པའི་རང་འགྲེལ་ལས། དངོས་
པོ་ཐམས་ཅད་རང་བཞིན་གྱིས་མེད་པའོ་ཞེས་བྱའི་ཚིག་འདི་ནི་དངོས་
པོ་རྣམས་རང་བཞིན་གྱིས་མེད་པ་ཉིད་དུ་བྱེད་པ་མ་ཡིན་གྱི། འོན་ཀྱང་
རང་བཞིན་མེད་པ་ལ་དངོས་པོ་རྣམས་རང་བཞིན་མེད་པའོ་ཞེས་གོ་བར་
བྱེད་པ་ཡིན་ནོ། །དཔེར་ན། འགའ་ཞིག་ན་རེ་ལྷས་བྱིན་ཁྱིམ་ན་མེད་
བཞིན་དུ་ལྷས་བྱིན་ཁྱིམ་ན་ཡོད་དོ་ཞེས་ཟེར་བ་དང་། དེ་མེད་པ་ལ་
ཁ་ཅིག་ན་རེ། ལྷས་བྱིན་ཁྱིམ་ན་མི་སྲིད་པར་སྟོན་པ་འབའ་ཞིག་ཏུ་
ཟད་དོ་ཞེས་སོ། །དེ་ལྟར་གཞི་དེ་དགག་བྱ་དེ་ཉིད་དུ་མ་གྲུབ་པའམ་
དེས་སྟོང་པ་ལ་སྟོང་པ་ཉིད་དང་ཆོས་ཀྱི་དབྱིངས་སུ་བཤད་ལ། དེ་
ལྟར་དུ་མེད་པར་ངོ་ཤེས་པ་ལ་སྟོང་ཉིད་རྟོགས་ཞེས་པ་ཡིན་པས་འགོག་
རྒྱུའི་དགག་བྱ་ལ་ཡོད་པ་ཞིག་མི་དགོས་སོ། །དེ་བཞིན་དུ་རིགས་པས་



134
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བསྒྲུབ་ཅེས་པའང་ས་བོན་གྱིས་མྱུ་གུ་བསྐྱེད་པ་ལྟར་དོན་སྔར་མེད་ཅིག་
གསར་དུ་བསྒྲུབ་པ་མ་ཡིན་པར། ཆོས་དེ་ཇི་ལྟར་ཡིན་པ་ལ་དེ་ལྟར་
ཡིན་པར་ངོ་ཤེས་པར་བྱེད་པའི་ངེས་ཤེས་བསྐྱེད་པ་ལ་བྱེད་པའི་ཕྱིར་
ཇི་སྐད་བཤད་པའི་དགག་བྱ་འགོག་བྱེད་ཀྱི་རིགས་པ་མཐའ་
ཡས་ཀྱང་གཙོ་བོ་ནི་གཏན་ཚིགས་ཆེན་པོ་དགུ་སོགས་དང་། ཁྱད་པར་
དུ་རྣམ་བདུན་གྱི་རིགས་པ་ནི་དཔྱད་པ་རྒྱས་བསྡུས་འཚམས་པས་རྟག་
ལྟ་དགག་སླ་བའི་ཡོན་ཏན། དང་པོ་འགོག་དུས་ནས་དགག་བྱར་ཁྱད་
པར་སྦྱར་ཏེ་བཀག་པས་ཆད་ལྟ་དགག་སླ་བའི་ཡོན་ཏན། ཡོན་ཏན་
དེ་གཉིས་ལ་བརྟེན་ནས་སྣང་སྟོང་སྒྱུ་མ་ལྟ་བུའི་རྟེན་འབྲེལ་ལ་ངེས་པ་
རྙེད་སླ་བའི་ཡོན་ཏན་གསུམ་དང་ལྡན་ཞིང་གང་ཟག་གི་བདག་འགོག་
པ་ལ་བསྔགས་སོ། །མཐའ་བཞིའི་སྐྱེ་འགོག་ནི་རང་གཞན་གྱིསྡེ་པ་
དག་གིས་རང་བཞིན་གྱིས་གྲུབ་པའི་སྐྱེ་བ་ཡོད་ན་མཐའ་བཞི་གང་རུང་
དུ་སྐྱེ་དགོས་པ་དང༌། མཐའ་བཞི་གང་རུང་དུ་མི་སྐྱེ་ན་རང་བཞིན་
གྱིས་མི་སྐྱེ་བའི་ཁྱབ་པ་རིགས་པས་གྲུབ་པ་ལྟར་སོ་སོ་ནས་མཐའ་བཞི་
གང་རུང་ལས་སྐྱེ་བར་ཁས་བླངས་ལ་དེའི་ཕྱིར་སུ་ཞིག་ལ་མཐའ་བཞིའི་
སྐྱེ་བ་ཁེགས་ན་དེ་ལ་རང་བཞིན་གྱིས་སྐྱེ་བ་མེད་པ་བདེ་བླག་ཏུ་འགྲུབ་



135
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་ཁྱད་ཆོས་དང་ལྡན་ཞིང་། འདི་ནི་ཆོས་བདག་འགོག་པ་ལ་བསྔགས་
སོ༑ ༑རིགས་པའི་ཚུལ་གྱི་སྒོ་འདི་བཟང་པོ་སྟེ་ཞེས་སོགས་མདོ་དང་
བསྟན་བཅོས་རྣམས་སུ་ཡང་ཡང་བསྔགས་པའི་རྟེན་འབྲེལ་གྱི་གཏན་
ཚིགས་ནི། སྔར་གྱི་རིགས་པའི་གནད་རྣམས་ཀྱང་འདི་ཉིད་ལ་ཐུག་
ཅིང་མཐའ་གཉིས་གཅིག་ཆར་དུ་སེལ་བའི་ནུས་པ་ལྡན་པས་རིགས་པའི་
རྒྱལ་པོ་ཞེས་གྲགས་ལ། འདི་དང་གནད་བཞི་ལྡན་གཅིག་དུ་བྲལ་གྱི་
གཏན་ཚིགས་གཉིས་བཀའ་བབས་ཀྱང་ཆེ་ཞིང་བདག་གཉིས་ཀར་
འགོག་པ་ལ་བསྔགས་སོ། །དེ་ལྟར་གཏན་ཚིགས་དེ་དག་ལ་བརྟེན་ནས་
དགག་བྱ་བདེན་གྲུབ་རྣམ་བཅད་ལ་ཁེགས་ན་བསྒྲུབ་བྱ་བདེན་མེད་
ཡོངས་གཅོད་ལ་གྲུབ་པ་དང་། བདེན་མེད་ཡོངས་གཅོད་ལ་གྲུབ་ན་
དགག་བྱ་བདེན་གྲུབ་རྣམ་བཅད་ལ་ཁེགས་པ་ཡིན་ཏེ། རིམ་བཞིན་
བདེན་པར་གྲུབ་མ་གྲུབ་གཉིས་ལ་གཉིསམ་ཡིན་དང་གཉིས་ཡིན་གྱི་ཕུང་
གསུམ་མེད་པའི་ཕྱིར་རོ། །ཚུལ་འདི་ཉིད་རིགས་ལམ་ནས་དྲངས་ཏེ་
བློ་ཁ་ནང་དུ་ཕྱོགས་ཏེ་སོམས་དང་ཆེས་གསལ་བར་འགྱུར་རོ། །གཏན་
ཚིགས་འདི་དག་གི་བསྒྲུབ་བྱའི་བདེན་མེད་དམ་སྟོང་པ་ཉིད་ནི་དགག་
བྱ་བདེན་གྲུབ་རྣམ་པར་བཅད་ཙམ་གྱི་མེད་དགག་ཡིན་ཏེ། འགྲེལ་
བ་ཚིག་གསལ་ལས། འཇིག་རྟེན་དེ་ན་ཇི་སྙེད་སྒྲ་ཡོད་པ། །ཐམས་



136
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཅད་དངོས་མེད་ཅི་ཡང་མེད་པ་ཉིད། །ཅེས་བྱ་བ་ལ་སོགས་པ་འབྱུང་
བས་ན། མེད་པར་དགག་པ་བརྗོད་པར་འདོད་པའི་ཕྱིར། དངོས་པོ་
མེད་པའི་དོན་ནི་རང་བཞིན་མེད་པའི་དོན་ནོ། །ཞེས་ཏིང་འཛིན་རྒྱལ་
པོ་ཤེས་བྱེད་དུ་དྲངས་ཏེ་གསུངས་པ་ལྟར་རོ། །གཞན་དུ་ན་སྟོང་ཉིད་
རྟོགས་པའི་བློ་ཡི་ངེས་ངོར་དགག་བྱ་བཀག་ཙམ་ལས་གཞན་པའི་ཆོས་
ཞིག་ཡོད་ན་འཆད་འགྱུར་ལྟར་མ་ཡིན་དགག་དང་སྒྲུབ་པ་གང་རུང་
ལས་འོས་མེད་ཅིང་། དེ་གཉིས་ནི་ཀུན་རྫོབ་ཡིན་པས་བློ་དེའི་ངོར་ཀུན་
རྫོབ་ཀྱི་སྤྲོས་པ་མི་ཁེགས་པའི་སྐྱོན་ཟློག་ཏུ་མེད་པའི་ཕྱིར་དང་། དབུ་
མའི་བསྟན་བཅོས་ནི་སྤྲོས་པ་ཐམས་ཅད་གཅོད་པའི་ཆེད་ཡིན་པས་
རྟགས་ཀྱི་བསྒྲུབ་བྱ་ལ་མེད་དགག་ཅིག་དགོས་ཀྱི་མ་ཡིན་དགག་སོགས་
བསྒྲུབ་བྱར་བཟུང་ན་བཅོམ་ལྡན་འདས་ཀྱིས་མཚན་མ་མེད་པ་ལ་སྤྱོད་
པར་གསུངས་པའི་གྲུབ་མཐའ་དང་འགལ་བའི་ཕྱིར་ཏེ། རྩ་ཤེའི་འགྲེལ་
བ་ཤེས་རབ་སྒྲོན་མེ་ལས། མ་ཡིན་པར་དགག་པ་ཡོངས་སུ་བཟུང་
ན་ནི་དེ་སྒྲུབ་པ་གཙོ་ཆེ་བའི་ཕྱིར། ཆོས་རྣམས་མ་སྐྱེས་སོ་ཞེས་སྒྲུབ་
པས་སྐྱེ་བ་མེད་པར་སྟོན་པའི་ཕྱིར། མཛད་པའི་མཐའ་དང་བྲལ་བར་
འགྱུར་ཏེ་ཞེས་དང་། དེའི་ཤེས་བྱེད་དུ་ལུང་ལས། གཟུགས་སྐྱེ་བ་
མེད་པ་ལ་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པ་མ་ཡིན་ནོ།།



137
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཞེས་དྲངས་པའི་ཕྱིར་རོ། །དེ་བཞིན་དབུ་མ་རྒྱན་རྩ་འགྲེལ་ལས་ཀྱང་།
བདག་དང་གཞན་སྨྲས་དངོས་འདི་དག །ཡང་དག་ཏུ་ན་གཅིག་པ་
དང་། །དུ་མའི་རང་བཞིན་བྲལ་བའི་ཕྱིར། །རང་བཞིན་མེད་དེ་
གཟུགས་བརྙན་བཞིན། །ཞེས་གཅིག་དུ་བྲལ་གྱི་རྟགས་ཀྱི་བསྒྲུབ་བྱ་
ལ་བདེན་གྲུབ་རྣམ་པར་བཅད་ཙམ་བཟུང་བ་ལས་མ་ཡིན་དགག་སོགས་
བཟུང་བ་ཟུར་ཙམ་ཡང་མ་བྱུང་བའི་ཕྱིར་དང་། དབུ་མ་སྣང་བ་ལས་
ཀྱང་གང་ལ་དངོས་པོའི་ཆོས་ཡོད་པའི་ངོ་བོར་སྒྲུབ་པར་མི་འདོད་ཀྱི་
འོན་ཀྱང་སྒྲོ་བཏགས་པའི་ཆོས་རྣམ་པར་བཅད་པ་སྒྲུབ་པ་ཙམ་ཞིག་
བརྗོད་པར་འདོད་པ་དེ་ལ་ནི་ཐ་སྙད་དུ་ཡང་དངོས་པོར་གྱུར་པའི་ཆོས་
ཅན་མི་དགོས་ཏེ། ཞེས་སོགས་ཀྱིས་རྟགས་ཆོས་རྣམ་བཅད་ཙམ་ལ་
རྟགས་དེས་སྨྲས་པའི་ཆོས་ཅན་བཀག་ཀྱང་ཕྱོགས་ཆོས་མི་འགྲུབ་པའི་
སྐྱོན་མེད་པར་བཤད་པའི་ཕྱིར་དང་། མདོ་སྡེ་དགོངས་འགྲེལ་ལས།
ངོ་བོ་ཉིད་དེ་ཁོ་ནས་ངོ་བོ་ཉིད་མ་མཆིས་པ་ཆོས་ལ་བདག་མེད་པ་ཞེས་
ཡོངས་གྲུབ་ལ་རང་ལུགས་ཀྱི་དགག་བྱ་བཅད་ཙམ་ཞིག་དགོས་པར་
དོགས་དཔྱོད་དང་བཅས་ཏེ་གསུངས་ལ། ཐོག་མེད་སྐུ་མཆེད་ཀྱང་
ཚུལ་དེ་ལྟར་དུ་བཞེད་པའི་ཕྱིར། གཞན་ཡང་དོན་དམ་དཔྱོད་པའི་
རྟགས་ཀྱི་བསྒྲུབ་བྱའམ་སྟོང་པ་ཉིད་ལ་མེད་དགག་དགོས་པ་ནི། མདོ་



138
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལས། ནམ་མཁའ་མཐོང་ཞེས་སེམས་ཅན་ཚིག་ཏུ་རབ་བརྗོད་པ། །ནམ་
མཁའ་ཇི་ལྟར་མཐོང་ཡིན་དོན་འདི་བཏགས་པར་གྱིས། །ཞེས་པ་ལྟར་
སྟོང་ཉིད་ལ་མཉམ་པར་བཞག་པའི་བློ་ཡི་ངེས་ངོར་དགག་བྱ་བདེན་
གྲུབ་བཀག་ཙམ་པའི་སྟོང་སང་ནམ་མཁའ་ལྟ་བུ་ལས་གཞན་པའི་ཆོས་
རྡུལ་ཙམ་ཞིག་ཤར་ཚེ་དེའི་ངོར་ཀུན་རྫོབ་ཀྱི་སྤྲོས་པ་མི་ཁེགས་པའི་ཕྱིར།
འོན་ཀྱང་སྣང་ངོར་སྤྲོས་པ་ཁེགས་པའི་བློ་ནི་འཕགས་པའི་མཉམ་བཞག་
ལས་གཞན་མེད་པ་ཟླ་བའི་དགོངས་པའོ། །གཞན་ཡང་། ཤེས་བྱ་
ལ་དགག་སྒྲུབ་གཉིས་སུ་ཁ་ཚོན་ཆོད་པས། དོན་དམ་བདེན་པའང་
སྟོང་པ་ཉིད་ཀྱང་དགག་སྒྲུབ་གང་རུང་ཡིན་དགོས་ལ་གལ་ཏེ་སྒྲུབ་པར་
འདོད་ན་རང་ཉིད་ཐེག་པ་ཆེན་པོའི་གྲུབ་མཐའ་སྨྲ་བའི་གྲལ་ནས་བུད་
པ་ཡིན་ཏེ། དོན་དམ་བདེན་པ་སྒྲུབ་པར་འདོད་པའི་འཕགས་ཡུལ་གྱི་
ཐེག་ཆེན་པའི་གྲུབ་མཐའ་སྨྲ་བ་སུ་ཡང་མ་བྱུང་བའི་ཕྱིར་རོ། །འོན་
ཏེ་དགག་པར་འདོད་ན་མ་ཡིན་དགག་དང་མེད་དགག་གང་རུང་ཡིན་
དགོས་ཏེ། ཞི་འཚོས། འདི་ནི་སེལ་བ་རྣམ་གཉིས་ཏེ། །མ་ཡིན་པ་
དང་མེད་པའོ། །ཞེས་དགག་པ་ལ་གཉིས་སུ་ཁ་ཚོན་བཅད་པའི་ཕྱིར་
རོ༑ ༑ཅི་སྟེ་མ་ཡིན་དགག་ཏུ་འདོད་ན་སྔར་ལྟར་མཉམ་བཞག་གི་ངོར་
སྤྲོས་པ་མི་ཁེགས་པའི་སྐྱོན་ཡོད་པར་ཐལ་རང་གི་ཤིང་རྟ་ཆེན་པོ་རྣམས་



139
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་བཞེད་པ་དོན་གནས་ཡིན་པའི་ཕྱིར་རོ། །དབུ་མའི་གཞུང་ལུགས་
ཆེན་མོ་རྣམས་སུ་དགག་པའི་རྣམ་བཞག་ཡང་ཡང་མཛད་པ་ནི། ད་
ལྟའི་དག་གི་ཚིག་ཙམ་གྱིས་དགག་སྒྲུབ་བགྱི་བ་ལ་ཉེ་བར་མཁོ་བའི་ཆེད་
དུ་མ་ཡིན་གྱི། དོན་དམ་དཔྱོད་བྱེད་ཀྱི་རྩ་བའི་རྟགས་ཀྱི་བསྒྲུབ་བྱ་
དང༌། རྟགས་དེ་ལ་བརྟེན་པའི་རིགས་ཤེས་རྗེས་དཔག་གིས་དངོས་
སུ་རྙེད་པའི་གཞལ་བྱ་དང་། རྗེས་དཔག་དེའི་རྒྱུན་གོམ་པའི་སྒོ་ནས་
ལྟ་བ་སྐྱོང་བའི་ངེས་ཤེས་ཀྱི་འཛིན་སྟངས་ཀྱི་ཡུལ་དང་། དེ་ཉིད་རྒྱུན་
གོམ་པ་ལས་ཆོས་ཉིད་མངོན་སུམ་དུ་རྟོགས་པའི་འཕགས་པའི་ཡེ་ཤེས་
སྐྱེས་པའི་གཞལ་བྱར་སོང་བའི་དོན་རྣམས་རང་བཞིན་གྱིས་གྲུབ་པ་
བཅད་ཙམ་པའི་མེད་དགག་ཡིན་པར་ཤེས་པའི་དོན་དང་། མེད་དགག་
ནི་དགག་བྱ་བཅད་ཙམ་ལ་འཇོག་མི་ཤེས་པར། སྟོང་ཉིད་མེད་དགག་
ཡིན་ན་ཆད་སྟོང་དུ་འགྱུར་སྙམ་པས་སྟོང་ཉིད་སྒོམ་པའི་ཚེ་ཅི་ཡང་
ཡིད་ལ་མི་བྱེད་པར་སྨྲ་བ་དང་། ལྟ་བ་སྐྱོང་བའི་ཚེ་ཆོས་གཞན་འཕེན་
པའི་མ་ཡིན་དགག་སྒོམ་པ་གོལ་སར་ཤེས་པའི་དོན་དང་། བློ་ཡུལ་
དུ་འཆར་ཚུལ་ལ་མི་ལྟ་བར་ཚིག་ཙམ་ལ་འཆེལ་ནས་དོན་དམ་བདེན་
པ་དོན་དམ་བདེན་པ་མ་ཡིན། ཆོས་ཉིད་ཆོས་ཉིད་མ་ཡིན་སྨྲ་བ་སོགས་
ཀྱི་ལོག་རྟོག་ལྡོག་པ་སོགས་ཀྱི་ཆེད་ཡིན་པར་གསུངས་སོ། །དེས་ན་



140
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ད་ལྟའི་གཉིས་སྣང་རགས་པ་མ་ལོག་ཀྱང་ངེས་ངོར་ཀུན་རྫོབ་ཀྱི་སྣང་
ཆ་ལོག་པའི་ངེས་ཤེས་ཀྱི་རྒྱུན་ལེགས་པར་བསྐྱངས་པས་རིམ་བཞིན་
ངེས་ངོའི་སྟོང་ཉིད་ལ་གསལ་སྣང་ཆེར་སོང་བ་ཙམ་གྱིས་སྣང་ངོའི་
གཉིས་སྣང་ཇེ་ཕྲར་སོང་སྟེ། མཐར་སྣང་ངོར་གཉིས་སྣང་ཕྲ་མོའང་
ལོག་སྟེ་ངེས་པོའི་སྟོང་ཉིད་དང་ཡུལ་ཅན་གྱི་བློ་ཆུ་ལ་ཆུ་བཞག་པ་ལྟར་
འགྱུར་བ་ཡིན་གྱིས། དེ་ལས་གཞན་དུ་ད་ལྟ་ངེས་ངོར་ཡང་མ་ཡིན་
དགག་འཛིན་སྟངས་ཀྱི་ཡུལ་དུ་བྱས་ནས་བསྐྱངས་པས་དེ་ལ་གསལ་
སྣང་ཇེ་ཆེར་སོང་བ་ན་གཉིས་སྣང་གི་སྤྲོས་པ་ཇེ་ཆུང་དུ་འགྲོ་ན་ནི། ཡུལ་
ཀུན་རྫོབ་ལ་གསལ་སྣང་ཇེ་ཆེར་སོང་བས་ཀུན་རྫོབ་ཀྱི་སྣང་བ་ཇེ་ཆུང་
དུ་འགྱུར་བར་འདོད་དགོས་པས། མི་མཐུན་པའི་རྒྱུ་ལས་མི་མཐུན་
པའི་འབྲས་བུ་འབྱུང་བའི་ལས་འབྲས་ཀྱི་འབྲེལ་བ་ཡ་མཚན་ཆེ་བ་བླུན་
པོ་ལས་གཞན་སུ་ཞིག་གིས་ཤེས་པར་འགྱུར། དེ་ཕྱིར་བོད་འགའ་ཞིག་
ཞི་འཚོ་ཡབ་སྲས་ལ་སོགས་པའི་བཞེད་པ་བྱས་ཏེ་ཆོས་ཉིད་མངོན་སུམ་
དུ་རྟོགས་པའི་འཕགས་པའི་ཡེ་ཤེས་གང་ལ་ཇི་ལྟ་བ་མཁྱེན་པའི་ཡེ་ཤེས་
སུ་སོང་བའི་དངོས་ཀྱི་གཞལ་བྱ་ནི་མེད་དགག་མ་ཡིན་པར་སྣང་སྟོང་
ཚོགས་པའི་མ་ཡིན་དགག་སྒྱུ་མ་ལྟ་བུ་འཛིན་པར་འདོད་ནས་དོན་དམ་
བདེན་པའི་མཚན་གཞི་སྣང་སྟོང་གཉིས་ཚོགས་སྒྱུ་མ་ལྟ་བུ་འཛིན་པའི་



141
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དབུ་མ་པ་ནི། སྒྱུ་མ་རིགས་གྲུབ་པའོ་ཞེས་སྨྲས་ཏེ་ཞི་འཚོ་སོགས་སྒྱུ་
མ་རིགས་གྲུབ་པར་འདོད་དོ། །ཞི་འཚོ་ཡབ་སྲས་ཀྱི་གཞུང་དུ་དེ་ཉིད་
མཐུན་པའི་དོན་དམ་དུ་བཤད་ལ་དེ་ཉིད་ཀུན་རྫོབ་ཡིན་པས་སྣང་སྟོང་
གཉིས་ཚོགས་དོན་དམ་བདེན་པར་འདོད་པའི་རྒྱ་གར་གྱི་པཎ་གྲུབ་ཆེན་
པོ་སུ་ཡང་མེད་ཅིང་། དོན་དམ་བདེན་པའི་མཚན་གཞིར་ཀུན་རྫོབ་
འཛིན་པ་ལས་ཐ་ཆད་པའི་དབུ་མར་སྨྲ་བ་སུ་ཞིག་འབྱུང་། དེས་ན་
སྒྱུ་མ་རིགས་གྲུབ་པ་ནི་རྒྱ་གར་པ་ཡོད་སྲིད་ཀྱང་དེ་ལྟར་སྨྲ་ཞིང་འདོད་
པའི་བོད་དག་གོ།
དེས་ན་དོན་དམ་དཔྱོད་པའི་རྟགས་ཀྱི་བསྒྲུབ་བྱའི་སྟོང་ཉིད་
ལ་མེད་དགག་ཡིན་དགོས་པར་མདོ་དང་དབུ་སེམས་ཀྱི་ཤིང་རྟ་ཆེན་
པོ་རྣམས་དགོངས་པ་གཅིག་དང་དབྱངས་གཅིག་ཡིན་ཀྱང་གཞུང་
ལུགས་མ་མཐོང་བའམ་གཏིང་མ་ཕིགས་པ་རྣམས་ལ་ཆ་ཅི་ཡོད།
འགའ་ཞིག་སྤྲོས་བྲལ་རྟོགས་སོ་བྱས་ན་ཤིན་ཏུ་རངས་ཤིང་དགའ་ལ་
སྤྲོས་པ་མེད་པར་དགག་པ་འཇལ་ལོ་བྱས་ན་མི་བཟོད་པ་ནི་དགག་བྱ་
རྣམ་པར་བཅད་ཙམ་ཞིག་མེད་དགག་གི་དོན་ཡིན་པར་མ་གོ་བར་མེད་
དགག་ཐམས་ཅད་རི་བོང་གི་རྭ་ལྟར་ཅང་མེད་དུ་འདོད་པའི་བློ་སྐྱོན་
ཡིན་ནོ། །ཞེས་རྩ་ཤེས་ཊིཀ་ཆེན་ལས་གསུངས་སོ་། །དེ་ལྟར་ལྟ་བ་



142
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྙེད་ནས་བསྒོམ་པའི་ཚུལ་ནི་སྤྱོད་འཇུག་ལས། ཞི་གནས་རབ་ཏུ་ལྡན་
པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་
ཏེ༑ ༑ཐོག་མར་ཞི་གནས་བཙལ་བྱ་ཞེས་དང་། ཕྱོགས་གླང་གི་སྤེལ་
མར་བསྟོད་པར། ཞི་གནས་ངེས་པར་རྫོགས་ནས་ནི། །ཕྱི་ནས་བདེན་
པ་ལ་སྦྱར་མཛད། །ཅེས་པ་ལྟ་བུ་གཞུང་ལུགས་དུ་མ་ནས་འབྱུང་བ་
ལྟར་ཇི་སྙེད་པ་མ་ཟད་ཇི་ལྟ་བ་སྟོང་པ་ཉིད་ལ་དམིགས་པའི་ཞི་ལྷག་
ཀྱང་ཁྱད་པར་ཅུང་ཟད་མ་གཏོགས་རིམ་ཅན་དུ་སྒྲུབ་དགོས་པས། ཐོས་
བསམ་གྱི་རིམ་པའི་ངེས་པ་རྙེད་པའི་སྟོང་པ་ཉིད་ལ་མན་ངག་ལྟར་ཡང་
ཡང་འདྲིས་པར་བྱས་པའི་འཇོག་སྒོམ་ལ་ཤིན་སྦྱངས་ཁྱད་པར་ཅན་
གྱིས་ནམ་ཟིན་པ་ན་སྟོང་པ་ཉིད་ལ་དམིགས་པའི་ཞི་གནས་དང་སྒོམ་
བྱུང་ཐོབ་པ་ཡིན་ལ། ད་དུང་ལྷག་མཐོང་ཐོབ་ཕྱིར་དུ་མཚན་ཉིད་སོ་
སོར་རིག་པའི་ཡིད་བྱེད་ཀྱིས་དཔྱད་འཇོག་སྤེལ་ཏེ་བསྒོམས་པས་སྒོམ་
བློ་རང་ཉིད་ལ་དཔྱད་སྟོབས་ཀྱིས་དྲངས་པའི་ཤིན་སྦྱངས་ཁྱད་པར་ཅན་
གྱིས་ནམ་ཟིན་པ་ན་ལྷག་མཐོང་དང་ཞི་ལྷག་ཟུང་འབྲེལ་མོས་པ་ཡིད་
བྱེད་རྣམས་ཐོབ་པ་དུས་མཉམ་མོ། །དེའི་ཕྱིར་སེམས་ཀྱི་གནས་ཆ་
ཞི་གནས་དང་གསལ་ཆ་ལྷག་མཐོང་དུ་མི་འདོད་དེ། ཞི་ལྷག་གི་ངོ་
བོ་རིམ་བཞིན་ཏིང་ངེ་འཛིན་དང་ཤེས་རབ་ཡིན་པ་ལ་ཤིན་སྦྱངས་ཁྱད་



143
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་ཅན་གྱིས་ཟིན་དགོས་པ་དང་དེ་ཡང་རིམ་ཅན་དུ་ཐོབ་དགོས་པ་
སྔ་ཕྱིའི་ལུང་གིས་གྲུབ་པའི་ཕྱིར་ཏེ། དཀོན་མཆོག་སྤྲིན་ལས། ཞི་
གནས་ནི་སེམས་རྩེ་གཅིག་པའོ། །ལྷག་མཐོང་ནི་ཡང་དག་པར་སོ་
སོར་རྟོག་པའོ། །ཞེས་དང་། སྒོམ་རིམ་བར་པ་ལས། དེ་ལྟར་ཞི་
གནས་གོམས་པར་བྱས་པ་དེའི་ལུས་དང་སེམས་གང་གི་ཚེ་ཤིན་ཏུ་
སྦྱངས་པར་གྱུར་པ་དང་། ཇི་ལྟར་འདོད་པ་བཞིན་དུ་དམིགས་པ་ལ་
སེམས་དབང་དུ་གྱུར་པ་དེའི་ཚེ་ཞི་གནས་གྲུབ་པ་ཡིན་པར་རིགས་པར་
བྱའོ། །ཞེས་དང༌། ཞི་གནས་དེ་ལ་གནས་པའི་ཚེ་དེ་ཁོ་ན་ཉིད་ལ་
རྣམ་པར་དཔྱོད་པ་གང་ཡིན་པ་དེ་ནི་ལྷག་མཐོང་ཡིན་ཏེ་ཞེས་སོ། །འདི་
ལའང་ཤིན་སྦྱངས་དགོས་པར་དགོངས་འགྲེལ་ལས། དེ་ལུས་ཤིན་
ཏུ་སྦྱངས་པ་དང་སེམས་ཤིན་ཏུ་སྦྱངས་པ་ཐོབ་ནས་ཞེས་པས་གྲུབ་བོ།།
སྔགས་བླ་མེད་དུ་རྒྱུད་སྡེ་འོག་མ་མན་ཆད་ནས་བཤད་པའི་ཏིང་ངེ་
འཛིན་སྒྲུབ་ལུགས་དང་མི་འདྲ་བར། སྒོམ་པའི་གནས་དང་དམིགས་
རྟེན་གྱི་གནད་ཀྱིས་ཞི་ལྷག་གི་ཏིང་ངེ་འཛིན་མྱུར་དུ་གྲུབ་པའི་ཟབ་གནད་
ཁྱད་པར་ཅན་ཡོད་པ་རྗེ་ཡི་གསུང་ལས་འབྱུང་ངོ་། །བླ་མེད་ཀྱི་བསྐྱེད་
རིམ་མན་ཆད་དུ་སོ་སོར་རྟོག་པའི་ཤེས་རབ་ཀྱིས་དེ་ཁོ་ན་ཉིད་ལ་དཔྱད་
སྒོམ་དགོས་ཀྱང་རྫོགས་རིམ་གྱི་བདེ་བ་ཆེན་པོའི་ཡེ་ཤེས་མངོན་དུ་བྱེད་



144
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་ཚེ། དེའི་ངང་དུ་ཅུང་ཟད་ཀྱང་མི་དཔྱོད་པར་ལྟ་ཐོག་ཏུ་འཇོག་
སྒོམ་འབའ་ཞིག་བྱེད་དགོས་པར་བླ་མེད་ཀྱི་རྒྱུད་སྡེ་དུ་མ་དང་། རིམ་
ལྔ་སྤྱོད་བསྡུས་ཞལ་ལུང་སོགས་དང་གྲུབ་སྙིང་སོགས་ནས་ཡིད་བྱེད་
ཡང་ཡང་བཀག་པ་དེ་ཡིན་པར་གསུངས་སོ། །དེའི་ཕྱིར་མདོ་སྔགས་
གང་གི་སྐབས་སུ་བསྒོམ་བྱའི་སྟོང་པ་ཉིད་ལ་ཁྱད་པར་ཅུང་ཟད་མེད་
ཀྱང་སྒོམ་བྱེད་ཀྱི་ཡུལ་ཅན་གོང་ནས་གོང་དུ་འགྲོ་བའི་ཁྱད་པར་བཞེད་
དོ༑ ༑འཆད་ཚུལ་འདི་ནི་སྡོམ་གསུམ་རབ་དབྱེ་ལས། དེས་ན་ཐོས་
པའི་ལྟ་བ་ནི། །དབུ་མ་ཡན་ཆད་ཐམས་ཅད་མཐུན། །དེའི་ཕྱིར་ལྟ་
བའི་ལུང་སྦྱོར་ཀུན། །ཕ་རོལ་ཕྱིན་བཞིན་ཐམས་ཅད་མཛད། །དེ་
རྟོགས་པ་ཡི་ཐབས་ལ་ནི། །ཐེག་པའི་རིམ་པ་ཡོད་པ་ཡིན། །ཞེས་
གསུངས་པ་དང་མཐུན་ནོ། །སྨྲས་པ། བློ་བཟང་ཞལ་ལུང་དུས་ཀྱི་
ཆུ་གཏེར་ཆེ། །སྐྱེས་སྦྱངས་མགྱོགས་འགྲོས་བསྲུབས་པ་ལས་འབྱུང་
བའི། །རྣམ་བཤད་ཉི་ཟླའི་སྐེ་རགས་འཆང་བ་འདི། །དཔྱོད་ལྡན་
རྣམ་སད་རྩེན་པའི་འདུན་སའང་གྲུབ། །
ལ གཉིས་པ་གཞུང་དོན་བྱེ་བྲག་ཏུ་བཤད་པ་ལ་གསུམ། ཐོག་
མར་དགེ་བ་ཀླད་ཀྱི་དོན་དང་། བར་དུ་དགེ་བ་གཞུང་གི་དོན། ཐ་
མར་དགེ་བ་མཇུག་གི་དོན་ནོ། །དང་པོ་ལ་གཉིས། གནས་ལུགས་



145
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྟོན་པའི་བླ་མ་ལ་ཐུགས་ཡིད་འདྲེས་པའི་གསོལ་འདེབས་དང་།
དགོངས་དབྱིངས་ནས་ལྟ་མགུར་ཐོལ་བྱུང་དུ་སྩལ་བར་དམ་བཅའ་
བའོ།། དང་པོ་ནི། ཟབ་མོ་རྟེན་འབྱུང་གི་དེ་ཉིད་ངོ་མཚར། །ཇི་
བཞིན་རྗེན་པར་རུ་སྟོན་པའི་བླ་མ། །བཀའ་དྲིན་འཁོར་མེད་དེ་སྙིང་
དབུས་བཞུགས་ཤིག །ཅེས་བྱུང་། དོན་ནི་འདིར་ཟབ་མོ་ཞེས་པ་ནི་
རྟེན་ཅིང་འབྲེལ་བར་འབྱུང་བའི་ཆོས་གང་དག་གི་དེ་ཁོ་ན་ཉིད་སྟོང་
པ་ཉིད་ཡིན་ཏེ། འཇུག་པ་ལས། ཟབ་མོ་སྟོང་པ་ཉིད་ཡིན་ཏེ། །ཞེས་
པ་ལྟར་རོ། །སྟོང་ཉིད་ལ་ཟབ་མོ་ཞེས་བརྗོད་པ་ནི། རྩ་ཤེས་ལས།
དེ་ཕྱིར་ཞན་པས་ཆོས་འདི་ཡི། །གཏིང་རྟོགས་དཀའ་བར་མཁྱེན་གྱུར་
ནས། །ཞེས་པ་ལྟར། ཇི་ལྟར་རྒྱ་མཚོ་ཆེན་པོ་བྱིས་པ་བློ་ཡི་ཤེད་མ་
བྱེ་བ་རྣམས་ཀྱིས་གཏིང་དཔོག་པར་དཀའ་བ་ལྟར་གནས་ལུགས་སྟོང་
པ་ཉིད་དེ་ཡང་བྱིས་པ་སོ་སོའི་སྐྱེ་བོ་བློ་གྲོས་ཞན་པ་རྣམས་ཀྱིས་གཏིང་
དཔོག་པར་དཀའ་བའི་ཕྱིར། དེ་སྐད་བརྗོད་དོ། །དེ་ལྟ་བུའི་རྟེན་འབྱུང་
གི་དེ་ཁོ་ན་ཉིད་ནི་ཆེས་ངོ་མཚར་བའང་ཡིན་ཏེ། ཇི་ལྟར་སྣང་བའི་
རྟེན་འབྱུང་གི་ཆོས་ཐམས་ཅད་བློ་གནོད་མེད་ལ་སྣང་བཞིན་དུ་སྣང་
བ་ལྟར་དུ་ཡོད་པས་སྟོང་པ་དང་། དེ་ལྟར་སྟོང་བཞིན་པའི་སྟོང་པ་
དེ་ཉིད་རང་ལ་འཁོར་འདས་ཀྱི་རྣམ་བཞག་ཐམས་ཅད་བསླུ་མེད་འཐད་



146
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་གནས་པའི་ཕྱིར་རོ། །དེ་ལྟར་ཡང་བྱང་ཆུབ་སེམས་འགྲེལ་ལས།
ཆོས་རྣམས་སྟོང་པ་འདི་ཤེས་ནས། །ལས་དང་འབྲས་བུ་བརྟེན་པ་གང་།།
ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་
བྱུང་། །ཞེས་དང་། བཞི་བརྒྱ་པ་ལས། གང་ཚེ་མཁས་ལ་ས་སྟེང་
ན༑ ༑ངོ་མཚར་ཅན་མིང་ཅང་མེད་ན། །ཞེས་སོ། །དེ་ལྟ་བུའི་རྟེན་
འབྱུང་གི་དེ་ཁོ་ན་ཉིད་དོན་དངོས་པོའི་གནས་ཚོད་ལ་ཇི་ལྟར་གནས་
པ་དེ་ཁོ་ན་ལྟར་ལས་གཞན་དུ་ཐ་སྙད་མཁན་པོས་ཚིག་སྦྱོར་ཀྱི་སྒྲོག་
པ་དང༌། རྣལ་འབྱོར་པས་བརྡ་ཚིག་གི་སྒྲོག་དག་གིས་མ་བཅིངས་པར་
མཐའ་བྲལ་དབུ་མའི་རིགས་པས་གོལ་སའི་མཐའ་ཀུན་བཀག་སྟེ་འཁྲུལ་
མེད་གསལ་བར་སྟོན་པས་ན་རྗེན་པ་རུ་སྟོན་པ་ཞེས་བྱ་སྟེ། དཔེར་
ན་འཇིག་རྟེན་ན་གོས་མེད་པའི་གཅེར་བུ་ལ་དམར་རྗེན་ཟེར་བ་བཞིན་
ནོ༑ ༑ཚུལ་དེ་ལྟར་སྟོན་པའི་རྩ་བའི་བླ་མ་བཀའ་དྲིན་འཁོར་མེད་རྒྱལ་
མཆོག་སྐལ་བཟང་རྒྱ་མཚོ་དེ་ཉིད་སྙིང་གའི་འདབ་བརྒྱད་དྷུ་ཏིའི་དབུས་
སུ་རང་གི་སེམས་ཀྱི་རྡོ་རྗེའི་རྣམ་རོལ་ཏུ་སངས་རྒྱས་ཀུན་འདུས་ཀྱི་ངོ་
བོར་འབྲལ་མེད་བརྟན་པར་བཞུགས་ཤིག་ཅེས་པ་སྟེ། དེས་ནི་སྒོ་གསུམ་
ཆར་གྱིས་བཏུད་ཅིང་ཕྱག་བྱས་པའང་ཡིན་ནོ། །ཚུལ་འདི་རྒྱལ་མཆོག་
སྐལ་བཟང་གི་ལྟ་མགུར་ལས། སྙིང་འདབ་བརྒྱད་ཨ་ཝ་དྷུ་ཏཱིའི་དབུས།།



147
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཞི་འགྱུར་མེད་སེམས་ཀྱི་རྡོ་རྗེའི་གར། །ལྷ་སངས་རྒྱས་ཀུན་འདུས་
བློ་བཟང་གྲགས། །ཕ་བླ་མའི་ངོ་བོ་གསོལ་བ་འདེབས། །ཞེས་པ་དང་
གནད་གཅིག་པར་སྣང་ངོ་། །དེ་ཡང་ལྟ་མགུར་རང་ཉིད་མདོ་ལུགས་
སུ་གནས་ཀྱང་། སྐབས་འདིར། སྙིང་དབུས་བཞུགས་ཤིག་ཅེས་པ་
སྔགས་ཀྱི་ཟབ་གནད་སྟོན་པའི་གཞུང་ཚིག་ཏུ་མི་འགལ་ཏེ། དཔེར་
ན༑ ཤེས་རབ་སྙིང་པོའི་གཞུང་དངོས་ཤེར་ཕྱོགས་ཀྱི་མདོ་ཡིན་ཀྱང་།
དེ་ནང་ཏཏྱ་ཐཱ། ཨོཾ་ག་ཏེ་སོགས་སྔགས་ཡིན་པར་རྗེ་གུང་ཐང་པས་
གསུངས་པ་དོན་གནས་ལྟར་འདིར་ཡང་མཚུངས་པའི་ཕྱིར་རོ། །འདི་
ཉིད་གཞུང་འདིའི་མདོར་བསྟན་དང་། ལུས་རྣམ་བཞག་ཀྱང་ཡིན་
ཏེ༑ རྟེན་འབྱུང་ཞེས་པའི་ཁོངས་ནས་ཟབ་རྒྱས་ཀྱི་ལམ་གྱི་རིམ་པ་
ཆ་ཚང་བར་ཡང་འབྱུང་ལ། འདི་ལ་ལུས་རྣམ་བཞག་གཞན་མེད་ཅིང་།
འདི་ཉིད་འཆད་འགྱུར་གྱི་གཞུང་གི་བརྗོད་བྱ་དང་མཐུན་པའི་ཕྱག་ཡིན་
པའི་ཕྱིར་ཏེ། དཔེར་ན། ཚད་མ་རྣམ་འགྲེལ་གྱི་མཆོད་བརྗོད་བཞིན་
ནོ༑ ༑དེ་བཞིན་དུ་འདིས་བསྟན་བཅོས་ཀྱི་དགོས་སོགས་ཀྱང་བསྟན་
པར་སྣང་སྟེ། རྩ་ཤེས་ཊིཀ་ཆེན་རིགས་པའི་རྒྱ་མཚོ་ལས། ངག་འདིའི་
དོན་ལ་བསྟན་བཅོས་ཀྱི་བརྗོད་བྱ་སོགས་ཡོད་པར་བསྟན་པ་དང་། ཞེས་
རྩ་ཤེའི་མཆོད་བརྗོད་ཀྱིས་བསྟན་བཅོས་ལུས་ཀྱི་དགོས་སོགས་བསྟན་



148
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་གསུངས་པ་དང་མཚུངས་པའི་ཕྱིར་རོ། །
གཉིས་པ་དགོངས་དབྱིངས་ནས་ལྟ་མགུར་ཐོལ་བྱུང་དུ་བསྩལ་
བར་དམ་བཅའ་བ་ནི། གང་དྲན་ཐོལ་བྱུང་གི་ཚིག་གསུམ་སྨྲའོ། །ཞེས་
བྱུང་། དོན་ནི་གང་ཞིག་སྔོན་རིང་མོ་ཞིག་ནས་ཡང་ཡང་ཡིད་ལ་འདྲིས་
ཤིང་གོམས་པར་བྱས་པ་བདེན་གཉིས་ཟུང་འཇུག་གམ། སྣང་སྟོང་
ཟུང་འཇུག་དེ་ཉིད་ད་ལྟ་གང་དྲན་ཏེ་བློ་ངོར་རང་བབས་ཀྱིས་ལྷང་ངེར་
ཤར་ཡོད་པ་དེ་གློ་བུར་དུ་ཐོལ་བྱུང་གི་ཚིག་གསུམ་སྟེ་ཚིག་ཉུང་ཤས་
ཞིག་མྱོང་སྟོབས་ཀྱིས་སྨྲ་བར་བྱའོ། །ཞེས་པ་སྟེ། དཔེར་ན་འཇིག་
རྟེན་ན་སྤྲིན་གློ་བུར་དུ་འཐོན་པ་ན་ཐོལ་གྱི་ཐོན་ཞེས་པ་དང་། ཚིག་
ཉུང་ངུར་ཤོད་པ་ལ་ཚིག་གསུམ་བཤད་ཟེར་བ་བཞིན་ནོ། །སྨྲའོ་ཞེས་
པ་སྨྲ་ཡུལ་གྱི་སྣོད་ལྡན་ཉན་པར་བསྐུལ་བའང་ཡིན་ནོ། །དེ་ལྟར་ཚིག་
ཉུང་ཡང་དོན་ཤིན་ཏུ་རྒྱས་ཏེ། ཟབ་རྒྱས་ཀྱི་ལམ་གྱི་རིམ་པ་ཆ་ཚང་
བར་བཤད་པའི་ཕྱིར་ཏེ། རྒྱས་པར་བཤད་པ་ནི། ཚིག་མང་ཉུང་གིས་
མ་ཡིན་པར་དོན་སྤྲོ་ཚུལ་གྱི་སྒོ་ནས་ཡིན་པའི་ཕྱིར་ཏེ། ཚིག་ཉུང་ཡང་
དོན་རྒྱས་པར་སྟོན་པ་མངོན་རྟོགས་རྒྱན་དང་། རྩ་ཤེའི་འགྲེལ་བ་ཚིག་
གསལ་ལས་ཀྱང་། འདིར་མ་བསྟན་པ་ཅུང་ཟད་ཀྱང་མི་སྲིད་དོ་ཞེས་
རྩ་ཤེས་ཀྱི་བདག་ལས་མ་ཡིན་ཞེས་པའི་ཚིག་དེས་དོན་རྒྱས་པར་སྟོན་



149
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་བཤད་པ་དང་། གསང་འདུས་ཀྱི་འདི་སྐད་ཅེས་པས་བླ་མེད་ཀྱི་
བརྗོད་བྱ་ཐམས་ཅད་བསྟན་པར་གསུངས་པ་ལྟ་བུ་ཡིན་པའི་ཕྱིར་རོ།།
གཉིས་པ་བར་དུ་དགེ་བ་གཞུང་གི་དོན་ལ་གསུམ། ཀླུ་སྒྲུབ་
ཞབས་ཀྱི་ཐལ་འགྱུར་བའི་ལྟ་བ་མྱོང་ཐོག་ནས་འདོམས་པ་དང་། རྒྱ་
བོད་ཀྱི་མཁས་པ་གཞན་གྱི་བཞེད་པ་བརྗོད་ཅིང་དོགས་པ་བསལ་བ།
རང་ཉིད་དེ་དག་གང་ལ་བརྟེན་པ་དང་རྟོགས་པའི་གདེངས་ཚད་བསྟན་
པའོ། །དང་པོ་ལ་གཉིས། དངོས་ཀྱི་དོན་དང་། ཕྱོགས་འཛིན་འགའི་
འཁྲུལ་པ་མཛུབ་ཚུགས་སུ་ངོ་སྤྲད་པའོ། །དང་པོ་ལ་གཉིས། ཐོས་
བསམ་གྱི་རིམ་པས་ལྟ་བ་བཙལ་ཏེ་རྙེད་དགོས་པའི་ཚུལ་དང་། རྙེད་
ནས་མྱོང་བ་ཇི་ལྟར་འདོན་པའི་རིམ་པ་བསྟན་པའོ། །དང་པོ་ལ་གཉིས།
ཐོག་མར་ཐོས་བྱུང་གི་གོ་བས་ལྟ་བ་བཙལ་བའི་ཚུལ་དང་། བཙལ་
ནས་བསམ་བྱུང་གིས་ངེས་པ་རྙེད་པའི་ཚུལ་ལོ། །དང་པོ་ནི། ཨ་མ་
རྒན་མོ་དེ་ཡུན་རིང་སྟོར་བའི། །བུ་ཆུང་སྨྱོན་པ་ང་ཇི་ཞིག་ལྟར་དེ།།
ཨ་མ་དྲིན་ཅན་དང་ལྷན་ཅིག་འདུག་པ། །ངོ་མ་ཤེས་པ་དེ་ཤེས་ལ་
ཁད་སྣང་ངོ༌། །ཞེས་བྱུང་། །དོན་ནི་སྔར་མེད་གསར་བྱུང་མ་ཡིན་
པར་ཐོག་མ་མེད་པ་ནས་རྒྱུད་སྟེང་དུ་ཡོད་པས་ན་རྒན་མོ་ཞེས་པའི་སྒྲས་
བསྙད་པ། ཨ་མ་སྟེ་སེམས་ཀྱི་རང་བཞིན་འོད་གསལ་བའི་སྟོང་པ་



150
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཉིད་དེ་ཡུན་རིང་ཐོག་མ་མེད་པ་ནས་ད་བར་རང་གི་བློ་ཡུལ་དུ་སྟོར་
བའི་བུ་ཆུང་སྨྱོན་པ་སྟེ་བདེན་འཛིན་གྱི་གདོན་གྱིས་བསླད་པའི་ལྟ་བ་
འཚོལ་བའི་སེམས་ང་ཇི་ཞིག་ལྟར་ཏེ་ལྟས་དབང་སྟབས་ལེགས་ཀྱིས།
ལེགས་ཚོགས་ཐམས་ཅད་ཀྱི་རྟེན་གཞི་ཨ་མ་དྲིན་ཅན་སྟོང་པ་ཉིད་དང་
སེམས་རང་ཉིད་གཉིས་ངོ་བོ་གཅིག་པའི་རྟེན་དང་བརྟེན་པའི་ཚུལ་གྱིས་
ལྷན་ཅིག་འབྲལ་མེད་དུ་འདུག་པ་རུ། སྔར་དེ་ལྟར་ངོ་མ་ཤེས་པ་དེ་
ད་ལམ་དགེ་བའི་བཤེས་གཉེན་གྱི་དྲིན་ལས་ངོ་ཤེས་ལ་ཁད་དེ་རྟོགས་
ལ་ཁད་སྣང་ངོ༌། །ཞེས་པའོ། །འདིར་སྟོང་པ་ཉིད་ལ་ཨ་མའི་སྒྲས་
བསྟན་པ་ནི། ཏིང་ངེ་འཛིན་རྒྱལ་པོ་ལས། ཆོས་རྣམས་ཀུན་གྱི་རང་
བཞིན་ཕྱག་རྒྱ་སྟེ། །ཞེས་སྟོང་པ་ཉིད་ལ་ཕྱག་རྒྱའི་སྒྲས་བསྟན་པ་དང་།
རྒྱུད་བླ་མ་ལས། ཤེས་རབ་ནི། སངས་རྒྱས་ཆོས་སྐྱེད་མ་དང་། ཞེས་
དང་། མདོ་ལས་དུས་གསུམ་རྒྱལ་བའི་ཡུམ་ལ་ཕྱག་འཚལ་ལོ། །ཞེས་
པས་སྟོང་ཉིད་རྟོགས་པའི་ཡེ་ཤེས་ལ་ཡུལ་གྱི་ཆ་ནས་མ་དང་ཡུམ་གྱི་
སྒྲས་བསྟན་པ་རྣམས་ཀྱི་དགོངས་པའོ། །སྤྱིར་གཞན་གྲགས་ཀྱི་གཏན་
ཚིགས་དང་བློ་བུར་བའི་རྟགས་ལ་བརྟེན་ནས་སྐྱེས་པའི་རྗེས་དཔག་
རྣམས་ཐོས་བྱུང་དུ་བཤད་པ་ཡོད་ཀྱང་། ཐོས་བྱུང་འདི་ནི་བསམ་དོན་
མ་རྙེད་པའི་ཡིད་དཔྱོད་ཡིན་པར་ཤེས་ལ་ཁད་ཅེས་པའི་རྩ་བའི་ཚིག་



151
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གི་ནུས་པས་ཤེས་སོ། །རྐང་པ་འདི་བཞི་དང་འོག་གི་རྐང་པ་གཉིས་
ཏེ་རྐང་པ་དྲུག་གིས་འཆད་འགྱུར་གྱི་དོན་རྣམས་ཚང་བར་བསྟན་པར་
གཟིགས་ནས། འགྲེལ་བ་ཚིག་གི་སྒྲོན་མེར་མདོར་བསྟན་ལ་སྦྱོར་བར་
མཛད་པ་ཅི་ནས་ཀྱང་ཆོག་པར་སྣང་ལ། འོན་ཀྱང་ཐམས་ཅད་མཁྱེན་
པ་དགེ་འདུན་རྒྱ་མཚོའི་རྟེན་འབྲེལ་བསྟོད་པའི་ཊིཀ་ལས། རྣམ་བཤད་
བྱེད་པ་ཕྱིས་འབྱུང་དག་གིས་ནི། རང་གི་བློ་ཡི་སྟོབས་ཀྱིས་རྒྱས་བསྡུས་
ས་བཅད་སོགས་རིག་པར་བྱ་ཡི། གཅིག་ཁོ་ནའི་རྗེས་ཟློས་མི་དགོས་
སོ༑ ༑དེའི་ཕྱིར་རྣམ་དཔྱོད་དང་ལྡན་པ་དག་གིས་རང་གི་བློའི་མཐུ་
བསྐྱེད་པར་བྱའོ། །ཞེས་བསྩལ་བ་ལྟར། རང་ཉིད་ཀྱི་བློ་ཡི་འཇུག་
པས་གཞུང་སྔ་ཕྱིའི་འབྲེལ་ལ་དཔག་སྟེ་སྔར་བཞིན་སྦྱར་བར་ཚིག་སྒྲོན་
དང་འགལ་བར་མི་བསམ་སྟེ། གཉིས་ཀ་ལྟར་སྦྱར་རུང་དུ་སྣང་བའི་
ཕྱིར་ཏེ། དཔེར་ན། རྗེ་དགེ་འདུན་རྒྱ་མཚོའི་རྟེན་འབྲེལ་བསྟོད་པའི་
ཊིཀྐར་མཆོད་བརྗོད་མདོར་བསྟན་ལ་སྦྱར་ཡང་གཞན་གྱིས་མ་སྦྱར་
བ་དང་། སྲས་ཚང་གིས་འཇིག་རྟེན་རྒུད་པ་སོགས་ཚིགས་བཅད་གསུམ་
དགོས་འབྲེལ་ལ་སྦྱར་ཡང་གཞན་གྱིས་མ་སྦྱར་བ་དང་། དེ་ཉིད་ཀྱིས་
གང་གང་རྐྱེན་ལ་སོགས་ཚིགས་བཅད་བཞི་མདོར་བསྟན་ལ་སྦྱར་ཡང་།
རོལ་པའི་རྡོ་རྗེས་དེ་བཞི་སྟོང་པ་རྟེན་འབྱུང་གི་དོན་དུ་གསུངས་པའི་



152
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མདོར་བསྟན་འབའ་ཞིག་ལ་སྦྱར་བ་སོགས་ཀྱིས་མཚོན་མཁས་དབང་
རྣམས་ཀྱིས་འགྲེལ་ཚུལ་མི་འདྲ་བ་སོ་སོའི་དགོངས་པའི་གཏད་སོ་ལེགས་
པ་རེ་ཡོད་པར་སྣང་བའི་ཕྱིར་དང་། རྩ་ཤེས་ཀྱི་རང་བཞིན་དག་ནི་
བཅོས་མིན་དང་། །ཞེས་རང་བཞིན་ཞེས་པའི་ཚིག་གཅིག་པུ་ལུགས་
གཅིག་ལའང་འཆད་ཚུལ་ཆེས་མི་འདྲ་བ་དགག་བྱའི་རང་བཞིན་དང་།
གནས་ལུགས་ཀྱི་རང་བཞིན་སོ་སོར་སྦྱར་བའི་འགྲེལ་བ་ཚད་ལྡན་ཡང་
ཡོད་པའི་ཕྱིར་རོ། །
གཉིས་པ་ནི། ཇོ་ཇོ་རྟེན་འབྱུང་དེས་ལྐོག་ཏུ་བསྙད་པས། ཡིན་
ཡིན་མིན་མིན་དེ་ཨེ་ཡིན་སྙམ་མོ། །ཞེས་བྱུང་། དོན་ནི་ཐབས་ཕྱོགས་
ནས་ཇོ་ཇོ་ཞེས་བཏགས་པ་རྟེན་འབྱུང་གི་གཏན་ཚིགས་དེས། ཨ་མ་
སྟོང་པ་ཉིད་ད་ལྟ་རང་ཉིད་ལ་མངོན་གྱུར་དུ་བསྟན་ས་མ་བྱུང་བས་ལྐོག་
དུ་བསྙད་པ་སྟེ་སྟོང་པ་ཉིད་ཀྱི་སྤྱི་ལེགས་པར་འཆར་དུ་བཅུག་ཅིང་།
དེ་ཡང་རྟེན་ནས་འབྱུང་བའི་རྒྱུ་མཚན་གྱིས་རང་བཞིན་གྱི་སྟོང་བའི་
ཚུལ་བློ་ཡུལ་དུ་གོ་བར་བྱས་ཤིང་བསྟན་པས། སྔར་མ་དཔྱད་པའི་
ཚེ་སྣང་བ་ལྟར་དུ་གྲུབ་པ་ཡིན་ཡིན་འདྲ་བའི་སྣང་ཞིང་གྲགས་པའི་ཆོས་
རྣམས། དེང་རྟེན་འབྱུང་སོགས་དབུ་མའི་རིགས་པས་གནས་ཚུལ་
ལེགས་པར་དཔྱད་པ་ན་མིན་མིན་ཏེ་ཇི་ལྟར་སྣང་བ་ལྟར་དུ་གྲུབ་པས་



153
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྟོང་སྟོང་པའི་དབྱིངས་དེ་ཉིད་ཨ་མ་སྟོང་པ་ཉིད་དངོས་དེ་ཨེ་ཡིན་སྙམ་
མོ་སྟེ་ཡིན་པར་གོའོ། །ཞེས་རྗེས་དཔག་གིས་ངེས་པ་རྙེད་པར་བསྟན་
ཏེ༑ འདི་ཡང་རྒྱལ་མཆོག་སྐལ་བཟང་གི་ལྟ་མགུར་ལས། གཞི་འཁོར་
འདས་ཆོས་རྣམས་མ་ལུས་པ། །ནང་རང་གི་སེམས་ཀྱིས་བཏགས་པ་
ཙམ། །སེམས་དེ་ཡང་བརྟགས་ན་སྐྱེ་འགག་བྲལ། །གནས་ལུགས་
ཀྱི་ངོ་བོ་ཨེ་མ་ཧོ། །ཞེས་གསུངས་པ་དང་གནད་གཅིག་ཏུ་སྣང་ངོ་།།
རྗེས་དཔག་ལའང་ཐོས་བྱུང་དང་བསམ་བྱུང་གཉིས་སུ་བཤད་པ་དང་།
བསམ་བྱུང་གིས་ཁྱབ་པར་བཤད་པ་སོགས་ཡོད་ཀྱང་། འདིར་བསྟན་
པ་ནི་རང་དོན་སྐབས་ཀྱི་དཔྱད་པ་ལ་བརྟེན་པའི་བསམ་བྱུང་དུ་སྣང་
ངོ་། །
ཅུང་ཟད་སྤྲོ་ན། དེ་ལ་རྟེན་འབྱུང་དང་རྟེན་འབྲེལ་གཉིས་པོ་
སྐད་དོད་ཀྱི་དབང་དུ་བྱེད་ན་རྟེན་འབྲེལ་ཞེས་པ་རྟེན་འབྱུང་ཞེས་པའི་
ཟུར་གཅིག་ཡིན་ཀྱང་། རྟེན་འབྱུང་ཞེས་པ་འདོགས་བྱེད་ལ་བརྟེན་
ནས་འབྱུང་བ། ཆ་ཤས་ལ་བརྟེན་ནས་འབྱུང་བ། རྒྱུ་རྐྱེན་ལ་བརྟེན་
ནས་འབྱུང་བ་རྣམས་སུ་གོ་བར་བྱར་ཡོད་པ་ལྟར། རྟེན་འབྲེལ་ཞེས་
པའང་འདོགས་བྱེད་ལ་བརྟེན་ཅིང་འབྲེལ་བ། ཆ་ཤས་ལ་བརྟེན་ཅིང་
འབྲེལ་བ། རྒྱུ་རྐྱེན་ལ་བརྟེན་ཅིང་འབྲེལ་བ་རྣམས་སུ་གོ་བར་བྱར་ཡོད་



154
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་མཚུངས་ལ། གཞུང་ཆེན་པོ་དག་ལས་ཀྱང་རིགས་པའི་རྒྱལ་པོར་
ཁྱད་མེད་དུ་བཤད་དོ། །ཆོས་རྣམས་རང་རང་གི་འདོགས་བྱེད་དང་
ཆ་ཤས་དང་རྒྱུ་རྐྱེན་ལ་བརྟེན་ནས་འབྱུང་བར་མ་ཟད་བྲལ་འབྲས་
རྣམས་རང་རང་གི་རྒྱུ་རྐྱེན་ལ་བརྟེན་ནས་འབྱུང་བ་ཡང་གསུངས་ཏེ།
རྩ་ཤེའི་ཊིཀ་ཆེན་ལས། དེ་ཡང་རང་རང་གི་རྒྱུ་རྐྱེན་ལ་བརྟེན་ནས་
འབྱུང་ན་བྲལ་འབྲས་མ་གཏོགས་པ་རྣམས་དངོས་པོ་ལ་བྱ་དགོས་ལ།
དེ་མིན་པའི་རྟེན་འབྱུང་རྣམས་ནི་ཆོས་གཞན་ལ་བརྟེན་ནས་འབྱུང་ཡང་
ལྟོས་ས་དེ་དེའི་རྒྱུ་རྐྱེན་མིན་ནོ། །ཞེས་སོ། །རྟེན་འབྲེལ་གྱི་གཏན་
ཚིགས་ཀྱིས་བསྒྲུབ་བྱ་ལ་ངེས་པ་ཇི་ལྟར་སྐྱེད་པ་ནི། དགག་ཆོས་བསྒྲུབ་
ཆོས་དངོས་འགལ་དུ་ངེས་པའི་གང་ཟག་གིས་རྟགས་དང་དགག་བྱའི་
ཆོས་ཀྱི་གཞི་མཐུན་ཁེགས་ན། ཚད་མ་པས་འདོད་པ་ལྟར་རྗེས་སུ་འགྲོ་
ལྡོག་གི་ཁྱབ་པ་དང་ཚུལ་གསུམ་ཅིག་ཆར་ངེས་པའི་དྲན་ཤེས་སོགས་
ལ་མ་ལྟོས་པར་གཏན་ཚིགས་དེ་ཉིད་ཀྱི་སྟོབས་ཀྱིས་བསྒྲུབ་བྱ་རྟོགས་
པར་འགྱུར་བ་ནི། རྩ་ཤེས་ཊིཀ་ཆེན་ལས། དེ་འདྲ་བའི་དབུ་མ་པ་
ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་པའི་རྟེན་འབྱུང་དུ་དངོས་
སུ་ངེས་པ་ན་བློ་དེ་ཉིད་ཀྱི་མཐུ་ལ་བརྟེན་ནས་རང་བཞིན་གྱིས་ཡོད་པས་
སྟོང་པའི་དོན་དུ་རྟོགས་པར་འགྱུར་རོ། །ཞེས་དང་། དེའི་སྒྲུབ་བྱེད་



155
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དུ་རང་བཞིན་གྱིས་གྲུབ་པ་གཞན་ལ་ལྟོས་པ་མེད་པར་རྟོགས་ཤིང་དེ་
དང་རྟེན་འབྱུང་གཉིས་འགལ་བར་ཚད་མས་རྟོགས་པའི་ཕྱིར་རོ། །ཞེས་
པས་གྲུབ་བོ། །གསུང་འདིའི་དངོས་བསྟན་སྟོང་ཉིད་རྟོགས་ཟིན་པའི་
དབུ་མ་པ་ལ་སྦྱར་ཡང་། དབུ་མ་པ་དེས་དེ་ལྟར་ངེས་དགོས་པའི་རྒྱུ་
མཚན་དེ་གཞན་ལའང་མཚུངས་པའི་ཕྱིར་རོ། །ཐལ་འགྱུར་ལ་བརྟེན་
པ་ཡང་། དཔེར་ན། གཞན་གྲགས་རྡོ་རྗེ་གཟེགས་མའི་གཏན་ཚིགས་
མ་བཀོད་ཀྱང་། གཏན་ཚིགས་དེའི་ཕྱོགས་ཁྱབ་དང་བསྒྲུབ་བྱ་རྣམས་
འགལ་བརྗོད་ཀྱི་ཐལ་འགྱུར་ལ་བརྟེན་ནས་འགྲུབ་པ་ཡོད་དེ། སྤྱིར་
རང་བཞིན་གྱིས་སྐྱེ་ན་མུ་བཞི་གང་རུང་དུ་སྐྱེ་དགོས་པར་ངེས་པའི་གང་
ཟག་གིས་མུ་བཞིའི་སྐྱེ་བ་ལ་འགལ་བརྗོད་ཀྱི་རིགས་པས་གནོད་པ་མཐོང་
བ་ལ་བརྟེན་ནས། མཐའ་བཞི་གང་ལས་ཀྱང་སྐྱེ་བ་མེད་པར་འགྲུབ་
པ་ན་རྡོ་རྗེ་གཟེགས་མའི་གཏན་ཚིགས་འགྲུབ་ལ། དེ་ལ་བརྟེན་ནས་
མཐའ་བཞི་སྐྱེ་བ་མེད་ན་རང་བཞིན་གྱིས་སྐྱེ་བ་མེད་པའི་ཁྱབ་པ་མཐའ་
གཞན་འགོག་པའི་རིགས་པས་འགྲུབ་ཅིང་། དེའི་ཕྱིར་ཆོས་ཅན་དངོས་
པོ་རྣམས་མཐའ་བཞིར་མི་སྐྱེ་བའི་ཕྱིར། རང་བཞིན་གྱིས་སྐྱེ་བ་མེད་
དོ་ཞེས་གཞན་གྲགས་རྡོ་རྗེ་གཟེགས་མའི་བསྒྲུབ་བྱ་འགྲུབ་པའི་ཕྱིར་ཏེ།
ལྷག་མཐོང་ཆེན་མོ་ལས། དེ་ལྟ་མུ་བཞིའི་སྐྱེ་བ་ལ་གནོད་པ་མཐོང་



156
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བ་ལ་བརྟེན་ནས་མཐའ་བཞི་ལས་སྐྱེ་བ་མེད་པར་འགྲུབ་ལ། དེ་ལ་
ནི་རང་བཞིན་གྱིས་སྐྱེ་བ་མེད་པའི་ཁྱབ་པ་སྔར་མཐའ་གཞན་འགོག་
པའི་སྐབས་སུ་བཤད་པ་ལྟར་འགྲུབ་བོ། །དེའི་ཕྱིར་དངོས་པོ་རྣམས་
ལ་ཡང་རང་བཞིན་མེད་པ་དེ་ལ་བརྟེན་ནས་ངེས་པར་འགྱུར་ཏེ། འདི་
ནི་ཐལ་འགྱུར་བྱས་པའི་ཚེ་དེའི་བྱེད་པ་ལ་བརྟེན་ནས་རྗེས་དཔག་སྐྱེ་
བ་ཡིན་གྱི། དངོས་སུ་དམ་བཅའ་སྒྲུབ་པའི་སྦྱོར་ངག་མེད་དོ། །ཞེས་
སོ༑ ༑གཞན་གྲགས་དང་ཐལ་འགྱུར་ལ་བརྟེན་པ་དེ་རྣམས་རྒྱུ་མཚན་
ལ་བརྟེན་པ་ཡིན་ཀྱང་རྒྱུ་མཚན་ལ་བརྟེན་པ་གཞན་ཡང་ཡོད་དེ། སྤྱིར་
སྣང་སྟོང་ཕན་ཚུན་སྒྲུབ་བྱེད་དུ་མི་འགྲོ་ཡང་། སྟོང་ཉིད་རྟོགས་པའི་
གང་ཟག་གིས་སྣང་བ་རྒྱུ་མཚན་དུ་བྱས་ནས་སྟོང་པ་ལ་ངེས་པ་དྲངས་
པ་དང་། སྟོང་པ་རྒྱུ་མཚན་དུ་བྱས་ནས་སྣང་བ་ལ་ངེས་པ་དྲངས་པ་
ལྟ་བུ་ཡིན་པའི་ཕྱིར་རོ། །རྟེན་འབྲེལ་གྱི་གཏན་ཚིགས་ཀྱི་ཕྱོགས་ཆོས་
དངོས་པོ་རྣམས་ལ་རྒྱུ་མེད་དུ་སྨྲ་བ་མ་གཏོགས་གཞན་ལ་སྒྲུབ་མི་དགོས་
པར་སྟོང་ཐུན་ལས་གསུངས་པ་ནི། གཞན་སྡེ་ཕལ་ཆེར་གྱིས་རྒྱུ་རྐྱེན་
ལས་སྐྱེ་བའི་ཐ་སྙད་ཁས་བླངས་པ་ཙམ་ལ་དགོངས་པར་མངོན་ལ།
ལེགས་བཤད་སྙིང་པོ་སོགས་སུ་གཞན་སྡེར་མ་གྲུབ་གསུངས་པ་ནི་འདུ་
བྱེད་རྣམས་ལ་དོན་སྔར་མེད་གསར་སྐྱེའི་རྟེན་འབྲེལ་ཁས་མ་བླངས་



157
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ཡིན་ཏེ། དཔེར་ན། དངོས་སྨྲ་བས་དབུ་མ་པ་ལ་ནང་གི་སྐྱེ་མཆེད་
རྣམས་སྐྱེད་བྱེད་ཀྱི་རྒྱུ་ཡོད་དེ། དེ་ལྟར་དེ་བཞིན་གཤེགས་པས་གསུངས་
པའི་ཕྱིར། ཞེས་བཀོད་པའི་སྒྲས་ཟིན་གྱི་དོན་དབུ་མ་པ་ལ་གྲུབ་ཀྱང་།
སོང་ཚོད་ཀྱི་དོན་སྐྱེ་བྱེད་ཀྱི་རྒྱུ་ཀུན་རྫོབ་པ་ཡོད་པར་གསུངས་པའི་ཕྱིར།།
ཞེས་པ་ཡིན་ན་ཁྱེད་རང་ལ་མ་གྲུབ། དོན་དམ་པར་ཡོད་པར་གསུངས་
པའི་ཕྱིར་ཞེས་པ་ཡིན་ན་ངེད་མ་གྲུབ། རྒྱུ་ཡོད་པར་གསུངས་པའི་ཕྱིར་
ཞེས་པ་ཙམ་ཡིན་ན་ཤེས་འདོད་མེད་པས་མ་གྲུབ། ཅེས་གཞི་ཕྱོགས་
མ་གྲུབ་པའི་སྐྱོན་བརྗོད་པ་དང་འདྲ་བའི་ཕྱིར། འདི་ཉིད་མ་གྲུབ་པའི་
རྟགས་སུ་སྨྲའོ། །དེ་བཞིན་དུ་མིག་སོགས་ཆོས་ཅན། གཞན་དོན་
བྱེད་དེ། འདུས་བསགས་ཡིན་པའི་ཕྱིར། ཞེས་པའི་སྒྲས་ཟིན་རང་
སྡེ་ལ་གྲུབ་ཀྱང་འགལ་རྟགས་སུ་བཞེད་པ་དོན་གཙོ་ཆེ་བས་བྱས་པར་
རིགས་སྨྲ་རྣམས་ལ་གྲགས་སོ། །བརྒྱ་པ་ལས། གང་ལ་བརྟེན་ནས་
འབྱུང་ཡོད་པ། །དེ་ཀུན་རང་དབང་མི་འགྱུར་རོ། །ཞེས་པའི་ཐད་
ཀྱི་ཟླ་བའི་འགྲེལ་པར་གང་ཁྱེད་ཀྱིས་རྟེན་ཅིང་འབྲེལ་བར་འབྱུང་བའི་
དོན་ཇི་ལྟ་བ་བཞིན་རྟོགས་པ་དང་བརྗོད་མི་ཤེས་པ་འདི་ནི་ཁྱད་པར་
རོ༑ ༑ཞེས་དང་། རང་བཞིན་མེད་པ་ལ་རང་བཞིན་མེད་པ་ཉིད་དུ་
མི་འཛིན་པའི་ཕྱིར། ཞེས་དང་། བརྗོད་ཀྱང་མི་ཤེས་ཏེ་རང་བཞིན་



158
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མེད་པ་ཉིད་དུ་མི་བརྗོད་པའི་ཕྱིར། ཞེས་སོགས་ཀྱིས་དངོས་སྨྲ་བ་དང་
དབུ་མ་པ་གཉིས་རྒྱུ་རྐྱེན་ལས་སྐྱེས་པའི་རྟེན་འབྲེལ་ཁས་ལེན་པར་འདྲ་
ཡང་རང་བཞིན་མེད་པ་དང་ཡོད་པར་སྨྲ་བའི་སྒོ་ནས་རྟེན་འབྲེལ་ཇི་
བཞིན་རྟོགས་མ་རྟོགས་དང་ཇི་བཞིན་བརྗོད་ཤེས་མ་ཤེས་ཀྱི་ཁྱད་པར་
བཤད་པས། དངོས་སྨྲ་བས་རྟེན་འབྲེལ་མ་རྟོགས་པར་བཞེད་པར་མངོན་
ལ༑ འོན་ཀྱང་ཁས་བླངས་པ་ཉིད་ཀྱིས་དེ་རྣམས་ལ་གཏན་ཚིགས་དེ་
ཉིད་སྒྲུབ་པར་མཛད་མི་སྣང་ངོ་། །དེའི་ཕྱིར་རྟེན་འབྱུང་ཡིན་པའི་
ཕྱིར་ཞེས་བཀོད་པ་ན་འགོད་ཡུལ་སོ་སོའི་བསམ་པའི་དབང་གིས་དངོས་
སྨྲ་བ་ལ་རྒྱུ་རྐྱེན་ལས་སྐྱེས་པའི་རྟེན་འབྱུང་དང་། རང་རྒྱུད་པ་ལ་ཆ་
ཤས་ལ་བརྟེན་པའི་རྟེན་འབྱུང་དང༌། ཐལ་འགྱུར་བ་ལ་རྟོག་པས་
བཏགས་ཙམ་གྱི་རྟེན་འབྱུང་རྟགས་སུ་སོང་བར་མངོན་ནོ། །རྟེན་འབྱུང་
གི་གཏན་ཚིགས་ཀྱིས་མཐའ་གཉིས་ཅིག་ཆར་དུ་སེལ་ཞེས་པའང་རྟེན་
འབྱུང་ཞེས་པའི་རྟེན་པའི་དོན་བློ་ཡུལ་དུ་སོང་བས་ལྟོས་མེད་དུ་གྲུབ་
པའི་རྟག་མཐའ་དང་། འབྱུང་བའི་དོན་བློ་ཡུལ་དུ་སོང་བས་གཏན་
ནས་མེད་པའི་ཆད་མཐའ་དངོས་སུ་སེལ་བ་འདི་ནི་གཏན་ཚིགས་ཀྱི་
སྟོབས་ཀྱིས་ཡིན་ལ། དབུ་མའི་ལྟ་བར་འཕྲིག་ཚུགས་པའི་གང་ཟག་
གིས་གཞི་དེ་སྣང་བ་ཙམ་ནས་དེ་ཉིད་སྟོང་པར་ངེས་པ་འདྲེན་པ་དང་།



159
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྟོང་པ་བློ་ཡུལ་དུ་སོང་བ་ཉིད་ནས་གཞི་དེ་སྣང་བ་ཙམ་གྱི་རྟེན་འབྱུང་
དུ་ངེས་པ་འདྲེན་པ་ནི་བློ་ཡི་སྟོབས་ཀྱི་ཡིན་པས་སྔ་མ་དང་མི་འདྲའོ།།
དཔེ་ལ་གཟུགས་བརྙན་སོགས་འགོད་པ་ནི་བརྡ་ལ་བྱང་བའི་ཕྱི་རྒོལ་རྒྱུད་
མ་སྨིན་པ་ལ་འཇིག་རྟེན་ན་རྫུན་པར་བཞག་པ་བྱེད་བཞིན་གྱི་གཟུགས་
བརྙན་བྱད་བཞིན་དུ་སྣང་བ་ལྟར་དུ་མེད་པ་གྲུབ་ཟིན་དཔེར་འགོད་པ་
ཡིན་གྱི། དབུ་མ་པས་རྫུན་པར་བཞག་པ་གཟུགས་བརྙན་རང་བཞིན་
གྱིས་གྲུབ་པར་སྣང་བ་ལྟར་དུ་མེད་པ་དཔེར་འགོད་པ་མིན་ནོ། །དེ་
ལྟ་ནའང་གཟུགས་བརྙན་སོགས་གཟུགས་སོགས་རང་བཞིན་གྱིས་མེད་
པའི་དཔེར་རུང་ལུགས་ནི། གང་དུ་སྣང་བ་དེས་སྟོང་པ་དཔེར་འགོད་
པ་ཡིན་ལ། དེ་ཡང་བྱེད་བཞིན་དུ་སྣང་བའི་གཟུགས་བརྙན་ལྟ་བུ་དེ་
ལ་སྣང་བའི་སྟེང་ནས་ཆ་འདི་ཙམ་ཞིག་བྱད་བཞིན་དུ་སྣང་ལ། འདི་
ཙམ་ཞིག་བྱེད་བཞིན་དུ་མི་སྣང་ངོ་ཞེས་རྣམ་པ་ཐམས་ཅད་དུ་དབྱེ་མི་
ནུས་པར། གང་སྣང་གི་ཆ་ཐམས་ཅད་ནས་བྱད་བཞིན་དུ་སྣང་བ་དང་།
དེ་ལྟར་སྣང་བའི་ཆ་ཐམས་ཅད་ནས་བྱད་བཞིན་དུ་ཡོད་པས་སྟོང་ཡང་།།
རང་གི་རྒྱུ་ལས་སྐྱེས་པ་མི་འགལ་བ་དཔེར་བྱས་ནས། དེ་བཞིན་དུ་
གཟུགས་སོགས་རང་གི་མཚན་ཉིད་ཀྱིས་གྲུབ་པར་སྣང་བ་ན་ཡང་།
གཟུགས་སོགས་ཀྱི་སྟེང་ནས་རང་གི་མཚན་ཉིད་ཀྱིས་གྲུབ་པར་སྣང་



160
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མི་སྣང་གི་ཆ་གཉིས་དབྱེར་མེད་པར་སྣང་ལ། དེ་ལྟར་སྣང་བ་ཡང་
གང་སྣང་གི་ཆ་ཐམས་ཅད་ནས་སྣང་བ་ལྟར་དུ་ཡོད་པས་སྟོང་ཡང་།
རང་གི་རྒྱུས་སྐྱེས་པ་དང་རང་གིས་འབྲས་བུ་སྐྱེད་པ་མི་འགལ་བ་སྒྲུབ་
པར་གསུངས་ལ། རྫུན་པའི་དཔེ་གཞན་རྣམས་ཀྱི་དཔེ་དོན་སྦྱོར་ཚུལ་
ཡང་འདིས་ཤེས་པར་གསུངས་སོ། །གང་ཟག་གི་རིགས་འགའ་ཞིག་
ལ་གཟུགས་བརྙན་བྱད་བཞིན་དུ་མེད་པ་དཔེར་བྱས་ནས་གཟུགས་བརྙན་
རང་བཞིན་གྱིས་མེད་པར་བསྒྲུབ་ནས་རྒྱུད་སྨིན་པར་གྱུར་པ་ན།
གཟུགས་བརྙན་རང་བཞིན་གྱིས་མེད་པ་དེ་ཉིད་དཔེར་བྱེད་ནས་འཇིག་
རྟེན་ན་རྫུན་པར་མ་གྲགས་པའི་ཆོས་གཞན་རང་བཞིན་གྱིས་མ་གྲུབ་
པར་བསྒྲུབ་དགོས་ཀྱང་ཡོད་ལ། ཚུལ་དེ་ཉིད་ཀྱིས་རྟགས་ཐུག་མེད་
དུའང་མི་འགྱུར་རོ། །རྒྱུན་མཐའ་ལས་གཞན་པའི་སེམས་ཅན་ལ་
འཕགས་པའི་མཉམ་བཞག་མ་གཏོགས་རང་མཚན་ལ་མ་འཁྲུལ་བའི་
བློ་མེད་པས། གཟུགས་བརྙན་བྱད་བཞིན་དུ་སྣང་བའི་བློ་ལའང་གཟུགས་
བརྙན་གྱི་ཆ་ཐམས་ཅད་ནས་
ད་ནས་རང་གི་མཚན་ཉིད་ཀྱིས་གྲུབ་པར་སྣང་
བས། གཟུགས་བརྙན་བྱད་བཞིན་དུ་སྣང་བ་ལྟར་དུ་མ་གྲུབ་པར་རྟོགས་
པའི་བློ་གཟུགས་བརྙན་སྣང་བ་ལྟར་དུ་མ་གྲུབ་པར་རྟོགས་པའི་བློ་མ་
ཡིན་ཞེས་པ་དང་། ཡང་ལྷག་མཐོང་ཆེན་མོ་ལས། གང་དུ་སྣང་བ་



161
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དེའི་རང་བཞིན་གྱིས་སྟོང་པ་དེ་མྱུ་གུ་ལ་སོགས་པའི་སྟེང་དུ་ཚད་མས་
གྲུབ་ན་ནི་མུ་གུ་རང་བཞིན་མེད་པར་རྟོགས་པ་ཡིན་པས་གཟུགས་བརྙན་
སོགས་དང་མི་འདྲའོ། །ཞེས་པ་ལ་བརྟེན་ནས་གཟུགས་བརྙན་བྱད་
བཞིན་དུ་སྣང་བ་ལྟར་མ་གྲུབ་པར་རྟོགས་པའི་བློ་གཟུགས་བརྙན་སྣང་
བ་ལྟར་དུ་མ་གྲུབ་པར་རྟོགས་པའི་བློ་ཡིན་ཞེས་པའང་ཡོད་དོ། །དགག་
རྟགས་འདི་དག་གིས་དགག་བྱ་འགོག་པ་ལ་འགོག་རྒྱུའི་དགག་བྱ་ངོས་
འཛིན་དགོས་ལ། དེ་ཡང་སྐབས་དེ་དང་དེའི་དགག་བྱར་བྱེད་པ་དེ་
འདིའོ་སྙམ་དུ་འཁྲུལ་མེད་དུ་ངོས་འཛིན་པ་སྟེ། དཔེར་ན། གཞན་
སྡེས་བདག་སྐྱེ་སྒྲུབ་པ་དང་རང་སྡེས་དེ་ཉིད་འགོག་པ་ན་གཉིས་ཀས་
བདག་སྐྱེ་ངོས་བཟུང་ནས་དགག་སྒྲུབ་བྱ་དགོས་པ་དང༌། དེ་བཞིན་
དངོས་སྨྲ་བ་དང་དབུ་མ་པའམ་རང་རྒྱུད་པ་དང་ཐལ་འགྱུར་བ་རྣམས་
བདེན་པར་གྲུབ་མ་གྲུབ་དང་རང་གི་མཚན་ཉིད་ཀྱིས་གྲུབ་མ་གྲུབ་དགག་
སྒྲུབ་བྱེད་པ་ན། ཕྱོགས་སོ་སོ་ནས་དགག་སྒྲུབ་ཀྱི་ཆོས་ངོས་བཟུང་ནས་
དེ་ལྟར་བྱ་དགོས་ཀྱི། གཞན་དུ་དགག་ཡུལ་གྱིས་དགག་བྱ་ངོས་མ་
ཟིན་ན། དེ་ཉིད་ལ་དེ་བཀག་པའི་བསྒྲུབ་བྱ་མི་འགྲུབ་པའི་ཕྱིར་རོ།།
དགག་བྱ་བདེན་གྲུབ་ངོས་འཛིན་ཚུལ་ལའང་། འགྲེལ་པ་ཚིག་གསལ་
ལས། འཕགས་པའི་ཡེ་ཤེས་ལ་ལྟོས་ནས་འགག་པ་སོགས་མེད་པ་ཞེས་



162
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སོགས་ལྟར།རིགས་ཤེས་ཀྱིས་དཔྱད་བཟོད་པར་བརྟགས་ཏེ། དེས་
དཔྱད་བཟོད་དུ་གྲུབ་པའམ་རིགས་ཤེས་ཀྱི་ངོར་ཀུན་རྫོབ་པའི་ཆོས་ཡོད་
པ་དགག་བྱར་བྱེད་པ་དང་། བཞི་བརྒྱ་པ་ལས། སྲིད་པའི་ས་བོན་
རྣམ་ཤེས་ཏེ། །ཡུལ་རྣམས་དེའི་སྤྱོད་ཡུལ་ལོ། །ཞེས་སོགས་ལྟར་
བདེན་འཛིན་ལྷན་སྐྱེས་ཀྱི་འཛིན་ཚུལ་ལ་བརྟགས་ཏེ། དེའི་ཞེན་ཡུལ་
ལ་དགག་བྱར་བྱས་པ་དང་། དབུ་མ་སྣང་བ་ལས། དེའི་ཕྱིར་དེ་དག་
གི་བསམ་པའི་དབང་གིས་དངོས་པོ་རྫུན་པའི་ངོ་བོ་ཐམས་ཅད་ནི། ཀུན་
རྫོབ་ཏུ་ཡོད་པ་ཁོ་ན་ཞེས་བྱའོ། །ཞེས་དང་། བརྒྱ་པའི་འགྲེལ་བ་ལས།
རྟོག་པ་ཡོད་པ་ཁོ་ནས་ཡོད་པ་ཉིད་དང་རྟོག་པ་མེད་པར་ཡོད་པ་ཉིད་
མེད་པ་དེ་དག་ནི། གོར་མ་ཆག་པར་ཐག་པ་བསྡོགས་པ་ལ་བཏགས་
པའི་སྦྲུལ་ལྟར་རང་གི་ངོ་བོས་མ་གྲུབ་པར་ངེས་སོ། །ཞེས་སོགས་ལྟར་
ཀུན་རྫོབ་ཏུ་གྲུབ་པའི་ཚུལ་ལམ་རྟོག་པས་བཏགས་པའི་ཚུལ་ངེས་པར་
བྱས་ཏེ། དེའི་ལྡོག་ཕྱོགས་ནས་དགག་བྱར་ངོས་འཛིན་པ་དང་། དབུ་
མ་སྣང་བ་ལས། དེས་ཀྱང་སྲོག་ཆགས་ཐམས་ཅད་ལ་ཡང་དག་པའི་
དངོས་པོའི་བདག་ཉིད་ལྟ་བུར་ཉེར་བར་བསྟན་པ་མཐོང་བར་འགྱུར་
རོ༑ ༑ཞེས་དང་། འཇུག་པ་ལས། གང་གི་སྤྲིན་ཚོགས་དང་མཚུངས་
གཏི་མུག་སྟུག་པོ་འཇིག་རྟེན་ལ། །ཡོད་པ་དེས་ན་ཡུལ་རྣམས་ལོག་



163
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་དག་ཏུ་སྣང་བར་འགྱུར། །ཞེས་སོགས་ལྟར་དབང་ཤེས་ཀྱི་སྣང་
ཚུལ་ལ་བརྟགས་ཏེ། ཇི་ལྟར་སྣང་བ་ལྟར་དུ་གྲུབ་པ་དགག་བྱར་འཇོག་
པ་རྣམས་གང་གི་སྒོ་ནས་ངོས་འཛིན་པའི་ཕྱོགས་མི་འདྲ་ཡང་། ངོས་
བཟུང་བའི་དགག་བྱ་དང་འགོག་བྱེད་ཀྱི་རིགས་པའང་གནད་གཅིག་
པས་གཅིག་ཁེགས་ན་ཅིག་ཤོས་ཀྱང་རང་སྟོབས་ཀྱིས་ཁེགས་པར་འགྱུར་
རོ༑ ༑བདེན་མེད་སྒྲུབ་བྱེད་ཀྱི་གཏན་ཚིགས་བཀོད་པ་ལ་བརྟེན་ནས་
སྐྱེས་པའི་རྗེས་དཔག་གི་སྣང་ངོར་སྤྲོས་པ་མ་ཁེགས་ཀྱང་། ངེས་ངོར་
སྤྲོས་པ་མཐའ་དག་ཁེགས་པའི་སྤྲོས་བྲལ་ནམ་མཁའ་ལྟ་བུ་འབའ་ཞིག་
ཡིན་ཞིང་། སྤྲོས་བྲལ་དེ་ཉིད་མེད་དགག་ཀྱང་ཡིན་པས། མེད་དགག་
ཅེས་པ་ཅི་མེད་ཅང་མེད་དུ་སྨྲ་བ་ནི་བོད་མ་བརྟག་པ་རྣམས་ཀྱི་ཁ་སྐད་
དོ༑ ༑དེའི་ཕྱིར་རང་བཞིན་ཡོད་མེད་འཚོལ་བའི་རིགས་ཤེས་ཀྱིས་
སྒྱུ་མ་ཙམ་ཀྱི་དོན་ཡོད་པར་བཟུང་ནའང་སྐྱོན་ཡིན་ནོ།
གཉིས་པ་ལྟ་བ་རྙེད་ནས་མྱོང་བ་ཇི་ལྟར་འདོན་པའི་རིམ་པ་ལ་
གསུམ། སྣང་ཕྱོགས་ལ་མྱོང་བ་འདོན་པའི་རིམ་པ་དང་། སྟོང་ཕྱོགས་
ལ་མྱོང་བ་འདོན་པའི་རིམ་པ་དང་། དེ་ལྟར་འཁྲུལ་མེད་ཀྱི་ལུང་རིགས་
མན་ངག་བཞིན་གོམས་པས་ཆོས་ཉིད་མངོན་སུམ་དུ་འགྱུར་བར་
གདམས་པའོ། །དང་པོ་ལ་གཉིས། ཀུན་རྫོབ་ཐམས་ཅད་སྟོང་པ་



164
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཉིད་ཀྱི་རྣམ་འགྱུར་དུ་བསྟན་པ་དང་། སྣང་སྟོང་ཕན་ཚུན་གཅིག་གྲོགས་
སུ་གཅིག་འགྲོ་བར་བསྟན་པའོ། །དང་པོ་ལ་གསུམ། དངོས་ཀྱི་དོན་
དང་། དེ་ལྟར་མ་ཤེས་པས་འཁོར་བར་བཅིངས་པ། དེ་ལས་གྲོལ་
བའི་ཐབས་བསྟན་པའོ། །དང་པོ་ནི། གཟུང་འཛིན་སྣ་ཚོགས་འདི་
ཨ་མའི་འཛུམ་བག །སྐྱེ་འཆི་འཕོ་འགྱུར་འདི་ཨ་མའི་རྫུན་ཚིག །ཞེས་
བྱུང་། དོན་ནི་གཟུང་བ་ཡུལ་དང་འཛིན་པ་སེམས་ཀྱིས་བསྡུས་པ་ཕྱི་
ནང་གི་སྣང་བ་སྣ་ཚོགས་པ་མཆུ་སྒྲོས་བཞད་པའི་ཚེམས་དཀར་
དཀྲིགས་པ་ལྟ་བུར་བཀྲ་ལམ་མེར་སྣང་བ་འདི་རྣམས་ཨ་མ་སྟོང་པ་ཉིད་
ཀྱི་མཛུམ་བག་སྟེ་ཀུན་རྫོབ་ཀྱི་བཀོད་པ་ཞིག་ཏུ་སྣང་ལ། སྐྱེ་འཆིས་
མཚོན་པ་འཁོར་བའི་ངང་ཚུལ་མི་བརྟན་པ་རྒྱ་མཚོའི་རྦ་རླབས་འཁྲུགས་
པ་ལྟ་བུའི་འཕོ་འགྱུར་སྣ་ཚོགས་པ་འདི་རྣམས་ཨ་མ་སྟོང་པ་ཉིད་ཀྱི་རྫུན་
ཚིག་སྟེ་ལས་ཉོན་གྱིས་བཅོས་མའི་རྣམ་འགྱུར་དུ་འདུག་ཀྱང་། བྱིས་
པ་རྣམས་དེ་ལྟར་མ་ཤེས་པར་བརྫུན་པ་ལ་བདེན་པར་ཞེན་ཏེ་དེའི་དབང་
གིས་དཀར་ནག་གི་ལས་བསགས་ཏེ་ཀུན་ཉོན་གྱི་རིམ་པས་འཁོར་བར་
འཁྱམས་པར་གྱུར་ཏོ། །ཞེས་པ་སྟེ་ཉམས་འཆར་གྱི་གསུང་ངོ་། །འདི་
ནི་དཔའ་བོས། ནགས་སོགས་རྒྱུ་འབྲས་སོ་སོ་ཡིས། །ཀུན་རྫོབ་བསླུ་
བ་མེད་པར་སྟོན། །ཞེས་པ་ལྟ་བུའི་དོན་ནོ། །མྱོང་བ་འདོན་ཚུལ་



165
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདི་ཡང་རིགས་པས་རྣམ་པར་དཔྱད་པ་ན་ཡུལ་སྟེང་དུ་རང་གི་ངོ་བོས་
གྲུབ་པ་ཅུང་ཟད་ཀྱང་མི་འདུག་སྙམ་པ་དང་དེ་ལ་བརྟེན་ནས་ད་ལྟའི་
སྣང་བ་འདི་རྣམས་བན་བུན་དུ་འཆར་བ་ཙམ་ལ་མི་བྱེད་ཀྱི། དེ་འདྲ་
ནི་དབུ་མའི་གྲུབ་མཐའ་ལ་མོས་ཤིང་རང་བཞིན་མེད་པའི་ཚུལ་ཐན་
ཐུན་དུ་ཐོས་པ་ཐམས་ཅད་ལ་འོང་ལ། འདི་ནི་ཆོས་རྣམས་ལ་རང་
གི་ངོ་བོས་གྲུབ་པའི་རང་བཞིན་མ་ལུས་པ་ཁེགས་པ་དང་དེ་ལྟར་ཁེགས་
པའི་རང་བཞིན་མེད་པ་དེ་ཉིད་ལ་རང་རང་གི་རྣམ་བཞག་གནོད་མེད་
དུ་འཇོག་པ་ལ་ངེས་པ་གཏིང་ནས་འདྲོངས་པ་གཉིས་ཚོགས་སུ་འཇོག་
པ་ཤིན་ཏུ་དཀའ་བར་གསུངས་པ་དེ་ཉིད་དོ། སྤྱིར་མཉམ་བཞག་ཏུ་
ནམ་མཁའ་ལྟ་བུའི་ལྟ་བ་སྐྱོང་ནས་རྗེས་ཐོབ་ཏུ་སྒྱུ་མ་ལྟ་བུའི་ལྟ་བ་སྐྱོང་
བར་གསུངས་ཀྱང་། འདིར་སྣང་ཕྱོགས་ལ་མྱོང་བ་འདོན་ཚུལ་རྒྱས་
པར་བཤད་ནས། སྟོང་ཕྱོགས་ལ་མྱོང་བ་འདོན་ཚུལ་རྗེས་སུ་འབྱུང་
བ་ནི་རྗེས་ཐོབ་ཏུ་ཉམས་འཆར་ཚུལ་གྱི་ཁྱད་ཞིག་ཏུ་སྣང་ངོ་། །
གཉིས་པ་དེ་ལྟར་མ་ཤེས་པས་འཁོར་བར་བཅིངས་པ་ནི། བསླུ་
མེད་ཨ་མ་ཡིས་ཁོ་བོ་བསླུས་སོ། །ཞེས་བྱུང་། དོན་ནི་གཞུང་ལུགས་
རྣམས་སུ་བསླུ་བ་མེད་པ་དང་བདེན་པ་དམ་པར་གསུངས་པའི་ཨ་མ་
སྟོང་པ་ཉིད་འདི་ཡིས་ཁོ་བོ་ཅག་སྟེ་སེམས་ཅན་རྣམས་ཇི་སྐད་བཤད་



166
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ཨ་མའི་རྣམ་འགྱུར་སྣ་ཚོགས་པའི་སྣང་ཚུལ་དེ་ཉིད་ཀྱིས་འཁོར་བར་
བསླུས་པ་ལྟར་བྱས་སོ། །ཞེས་པ་སྟེ། འདི་ནི་ཏིང་འཛིན་རྒྱལ་པོ་ལས།
བྱིས་པ་གང་དག་སེམས་ཀྱི་དབང་སོང་བ། །དེ་དག་སྲིད་པ་བྱེ་བ་བརྒྱར་
སྡུག་བསྔལ། །ཞེས་པ་ལྟ་བུའི་དོན་ནོ། །བསླུས་པར་གསུངས་པ་ཡང་
སོ་སོའི་སྐྱེ་བོ་རྣམས་ལ་ཡིན་གྱི་འཕགས་པ་རྣམས་ལ་ནི་མ་ཡིན་ཏེ། རྟེན་
འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །ཅེས་
པ་ལྟར་བདེན་པ་མངོན་སུམ་དུ་མཐོང་བའི་འཕགས་པ་རྣམས་ལ་བདེན་
འཛིན་མངོན་དུ་འགྱུར་བ་ཡོད་ཀྱང་དང་དུ་མི་ལེན་པས། འཕེན་བྱེད་
ཀྱི་ལས་གསར་དུ་གསོག་པར་མི་བྱེད་པའི་ཕྱིར་རོ། །
གསུམ་པ་དེ་ལས་གྲོལ་བའི་ཐབས་བསྟན་པ་ལ་གཉིས། སྣང་
ཕྱོགས་ཀྱི་རྟེན་འབྲེལ་གྱིས་གྲོལ་དུ་རེ་བ་ལྟར་སྣང་བ་དང་། གྲོལ་བྱེད་
དངོས་སྟོང་ཉིད་ཀྱི་ལྟ་བ་རུ་རྒྱུ་མཚན་དང་བཅས་ཏེ་བསྟན་པའོ། །དང་
པོ་ནི། ཇོ་ཇོ་རྟེན་འབྱུང་དེས་སྐྱོབ་པར་རེའོ། །ཞེས་བྱུང་། དོན་ནི།
ཨ་མ་སྟོང་པ་ཉིད་ཀྱིས་བསླུས་པ་ལྟར་སྣང་བ་དེ་ལྟ་ན་འཁོར་བ་ལས་
སྐྱོབ་པའི་ཐབས་གཞན་བཙལ་ཡང་མི་རྙེད་པས། ཇོ་ཇོ་རྟེན་ནས་འབྱུང་
བ་རྣམ་བྱང་ཕྱོགས་ཀྱིས་བསྡུས་པ་དཀར་ནག་གི་ལས་ལམ་ལ་འཇུག་
ལྡོག་ཚུལ་བཞིན་བྱེད་པའི་འཇིག་རྟེན་པའི་ཡང་དག་པའི་ལྟ་བ་དེས་



167
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སེམས་ཅན་རྣམས་རེ་ཞིག་ངན་འགྲོའི་འཇིགས་པ་ལས་སྐྱོབ་པར་རེའོ།།
ཞེས་པ་སྟེ། འདི་ནི་གཟུང་རྒྱལ་གྱི་མདོ་ལས་གདུལ་བྱ་དཀྲི་བའི་རིམ་
པ་གསུམ་གསུངས་པའི་དང་པོ་རྒྱལ་བས་ཀྱང་མ་དག་པའི་སེམས་ཅན་
གྱི་ཁམས་མཁྱེན་ནས་མི་རྟག་སྡུག་བསྔལ་བདག་མེད་མི་སྡུག་པ་ཡིད་
འབྱུང་བའི་གཏམ་གྱིས་འཁོར་བ་ལ་དགའ་བ་རྣམས་ཡིད་འབྱུང་བ་དང་
ཆོས་འདུལ་བ་ལ་འཇོག་པར་བྱེད་དོ། །ཞེས་པ་དང་། བཞི་བརྒྱ་པའི་
རབ་བྱེད་དང་པོ་བཞིར་གཙང་བདེ་རྟག་བདག་ཏུ་འཛིན་པའི་ཕྱི་ཅི་ལོག་
བཞི་སྤོང་བ་སྐྱེས་བུ་ཆུང་འབྲིང་གི་བསམ་པ་སྦྱོང་བའི་སྔོན་དུ་འགྲོ་དགོས་
པར་གསུངས་པ་རྣམས་ཀྱི་དོན་ནོ། །
གཉིས་པ་གྲོལ་བྱེད་དངོས་སྟོང་ཉིད་ཀྱི་ལྟ་བར་རྒྱུ་མཚན་དང་
བཅས་ཏེ་བསྟན་པ་ལ་གཉིས། དངོས་ཀྱི་དོན་དང་། གྲོལ་ནུས་པའི་
རྒྱུ་མཚན་བསྟན་པའོ། །དང་པོ་ནི། རྣམ་པ་གཅིག་ཏུ་ན་ཨ་མ་རྒན་
མོ༑ ༑ཁོ་ནའི་དྲིན་གྱིས་ནི་གྲོལ་བར་རེ་སྟེ། །ཞེས་བྱུང་། དོན་ནི་
སྣང་ཚུལ་དེ་ལྟ་ནའང་རྣམ་པ་གཅིག་ཏུ་གནས་ཚོད་ལྟར་ན་སྣང་སྟོང་
གཉིས་ལས་ཨ་མ་རྒན་མོ་སྟེ་ཆོས་ཐམས་ཅད་རང་བཞིན་གྱིས་སྟོང་
པ་ཁོ་ནར་གནས་པའི་དྲིན་གྱིས་ནི་སེམས་ཅན་རྣམས་འཁོར་བ་ལས་གྲོལ་
བ་རེ། ཞེས་པའོ། །སྟེ་ཡི་སྒྲ་ནི་རྒྱུ་མཚན་འདྲེན་པའི་ལྷག་བཅས་སོ།།



168
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཚུལ་འདི་ནི་གཟུང་རྒྱལ་གྱི་མདོ་ཚན་གཉིས་པར་དེའི་འོག་ཏུ་སྟོང་པ་
ཉིད་དང་མཚན་མ་མེད་པ་དང་སྨོན་པ་མེད་པའི་གཏམ་གྱིས་དེ་བཞིན་
གཤེགས་པའི་གཏམ་གྱི་ཚུལ་ཁོང་དུ་ཆུད་པའི་བྱེད་དོ། །ཞེས་པ་དང་།
སྡུད་པ་ལས། གང་དག་བདེ་གཤེགས་ཉན་ཐོས་འགྱུར་བར་བྱ་སྙམ་
དང་། །རང་སངས་རྒྱས་དང་དེ་བཞིན་ཆོས་རྒྱལ་འགྱུར་འདོད་པ།།
བཟོད་པ་འདི་ལ་མ་བརྟེན་ཐོབ་པར་མི་ནུས་ཏེ། །དཔེར་ན་ཕ་རོལ་ཚུ་
རོལ་འགྲོ་ངོགས་མི་མཐོང་བཞིན། །ཞེས་པ་ལྟ་བུའི་འཁོར་བ་ལས་
གྲོལ་བ་ལ་སྟོང་ཉིད་རྟོགས་དགོས་པར་བསྟན་པའི་མདོ་དུ་མའི་དོན་ནོ།།
དེའི་ཕྱིར་དཔལ་ལྡན་ཟླ་བས་ཀྱང་ས་བཅུ་པའི་མདོ་ལས། ཀྱེ་རྒྱལ་
བའི་སྲས་ས་དང་པོ་ལ་གནས་པའི་བྱང་ཆུབ་སེམས་པའི་ལུས་ངག་ཡིད་
ཀྱི་ལས་ཚད་མེད་པ་ཡང་ཉན་ཐོས་དང་རང་སངས་རྒྱས་ཐམས་ཅད་
ཀྱི་སྤྱོད་པ་ལས་ཤིན་ཏུ་འདས་པ་མ་ཡིན་ནོ། །ཞེས་དང་། བྱང་ཆུབ་
སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་
ནི་རང་གི་ཡུལ་ཤེས་པའི་ཆེ་བ་ལ་གནས་པ་ཉན་ཐོས་དང་རང་སངས་
རྒྱས་ཐམས་ཅད་ཀྱི་བྱ་བ་ལས་ཤིན་ཏུ་འདས་པ་ཡིན་ནོ། །ཞེས་པའི་
གྲུབ་དོན་འཇུག་འགྲེལ་ལས། ལུང་འདི་ལས་ཉན་ཐོས་དང་རང་སངས་
རྒྱས་རྣམས་ལ་ཡང་ཆོས་རང་བཞིན་མེད་པར་ཤེས་པ་ཡོད་དོ། །ཞེས་



169
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱ་བ་གསལ་བར་ངེས་ཏེ། དེ་ལྟ་མ་ཡིན་ན་ཉན་རང་རྣམས་ས་དང་
པོ་བས་ཀྱང་བློ་ཡི་སྟོབས་ཀྱིས་ཟིལ་གྱི་གནོན་ནུས་པར་ཐལ་བ་དང་།
ཕྱི་རོལ་པའི་ཆགས་བྲལ་བཞིན་ཁམས་གསུམ་གྱི་ཕྲ་རྒྱས་མ་ལུས་པ་
མ་སྤངས་པར་ཐལ་བ་དང་། ཕྱི་རོལ་པའི་ཞི་རགས་རྣམ་པ་ཅན་བཞིན་
གང་ཟག་གི་བདག་མེད་མཚན་ཉིད་རྫོགས་པར་མ་རྟོགས་པར་ཐལ་བའི་
རིགས་པ་གསུམ་ལུང་དགུ་སོགས་དང་། གཞན་ཡང་གང་ཞིག་གལ་
ཏེ་དེ་ཉན་ཐོས་ཀྱི་ཐེག་པ་ལས་ཀྱང་ཆོས་ཀྱི་བདག་མེད་བསྟན་ན་དེའི་
ཚེ་ཐེག་ཆེན་བསྟན་པ་དོན་མེད་པར་འགྱུར་རོ་སྙམ་དུ་སེམས་པ་ཞེས་
སོགས་རྩོད་སྤོང་དང་བཅས་སྟེ་ཉན་རང་ལ་ཆོས་རང་བཞིན་མེད་པ་
རྟོགས་པ་ཡོད་པར་བསྒྲུབས་པ་རྣམས་ཀྱི་དགོངས་པ་ཡིན་ལ། འོན་
ཀྱང་ཉན་རང་དེ་དག་ལ་ཆོས་ཀྱི་བདག་མེད་རྫོགས་པར་སྒོམ་པ་ནི་མེད་
པར་བཞེད་དོ། །འདི་དག་ཁུངས་མཚོན་ཙམ་ལས་རྒྱས་པར་ནི་དཀའ་
གནས་ཤིན་ཏུ་རྒྱ་ཆེའོ། །
གཉིས་པ་གྲོལ་ནུས་པའི་རྒྱུ་མཚན་བསྟན་པ་ལ་གཉིས། སྣང་
བ་ལྟར་བདེན་ན་གྲོལ་མི་ནུས་པ་དང་། སྟོང་ཉིད་ཀྱི་རྣམ་འགྱུར་རྫུན་
པ་ཙམ་ཡིན་པས་གྲོལ་ནུས་པར་བསྟན་པའོ། །དང་པོ་ནི། གཟུང་
འཛིན་འདི་ཉིད་ཀོ་འདི་ལྟར་ཡིན་ན། །དུས་གསུམ་རྒྱལ་བས་ཀྱང་སྐྱོབ་



170
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཐབས་མི་འདུག །ཅེས་བྱུང་། དོན་ནི་གཟུང་འཛིན་གྱིས་བསྡུས་པའི་
ཆོས་འདི་ཉིད་ད་ཀོ་སོ་སོའི་སྐྱེ་བོ་རྣམས་ཀྱི་བློ་ལ་སྣང་བ་འདི་ལྟར་དོན་
ལ་གནས་པ་ཡིན་ན། གང་ལའང་མ་ལྟོས་པར་གདོད་མ་ནས་ཡོད་ཡོད་
པའི་སྣང་བ་འཆར་བ་ལྟར་དུ་གྲུབ་དགོས། དེ་ལྟར་གྲུབ་ན་ལམ་སྒོམ་
པ་དང་འབད་རྩོལ་སོགས་ལ་ལྟོས་པ་འགལ་བས་ཐབས་གཞན་ལྟ་ཞོག་
དུས་གསུམ་རྒྱལ་བས་ཀྱང་སེམས་ཅན་རྣམས་སྐྱོབས་པའི་ཐབས་མི་
འདུག་སྟེ། སེམས་ཅན་གྱི་རྒྱུད་ཀྱི་ཕུང་ཁམས་སྐྱེ་མཆེད་ཀྱི་ཆོས་གང་
ཡང་རྐྱེན་གྱིས་བསྒྱུར་དུ་མི་བཏུབ་པའི་ཕྱིར་ཏེ། དེ་དག་ལྟོས་མེད་དུ་
གྲུབ་པའི་ཕྱིར། དཔེར་ན་ནམ་མཁའ་བཞིན། ཞེས་པའོ། །འདི་ནི་
གླང་པོའི་རྩལ་གྱི་མདོ་ལས། གལ་ཏེ་ཆོས་རྣམས་རང་བཞིན་ཡོད་གྱུར་
ན༑ ༑རྒྱལ་བ་ཉན་ཐོས་བཅས་པས་དེ་མཁྱེན་འགྱུར། །ཐེར་ཟུག་
ཆོས་རྣམས་མྱ་ངན་འདའ་མི་འགྱུར། །མཁས་རྣམས་ནམ་ཡང་སྤྲོས་
དང་བྲལ་མི་འགྱུར། །ཞེས་དང་། རྩ་ཤེས་ལས། གལ་ཏེ་རང་བཞིན་
གྱིས་ཡོད་ན། །དེ་ནི་མེད་ཉིད་མི་འགྱུར་རོ། །རང་བཞིན་གཞན་དུ་
འགྱུར་བ་ནི། །ནམ་ཡང་འཐད་པ་མ་ཡིན་ནོ། །ཞེས་སོགས་ཀྱི་དོན་
ནོ༣ པའོ་ན་དྲི་བཅས་ཀྱི་རང་བཞིན་གནས་རིགས་གནས་འགྱུར་མཐར་
ཐུག་པ་ན་ངོ་བོ་ཉིད་སྐུར་མི་འགྱུར་རམ། ཞེ་ན། གནས་འགྱུར་ཞེས་



171
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་འདི་ནི་རྒྱུད་བླར། ཁམས་ནི་གནས་སྐབས་གསུམ་དག་ཏུ། །མིང་
གསུམ་གྱིས་ནི་བསྟན་པ་ཡིན། །ཞེས་པ་ལྟར། རང་བཞིན་གནས་
རིགས་དེ་ཉིད་མ་དག་པ་དང་། མ་དག་དག་པའི་གནས་སྐབས་དང་།
ཤིན་ཏུ་རྣམ་དག་གི་གནས་སྐབས་སོ་སོར་འཕོས་པ་ལ་གནས་འགྱུར་
ཞེས་པའི་ཐ་སྙད་བཤད་པ་ཙམ་ཡིན་གྱི། རང་བཞིན་གནས་རིགས་
ཉིད་གཞན་དུ་འགྱུར་བ་ནི་མ་ཡིན་ཏེ། རྒྱུད་བླར། སེམས་ཀྱི་རང་
བཞིན་འོད་གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་
མེད་དེ། །ཞེས་དང་། རྩ་ཤེས་ལས། རང་བཞིན་གཞན་དུ་འགྱུར་
བ་ནི། །ནམ་ཡང་འཐད་པ་མ་ཡིན་ནོ། །ཞེས་པ་རྣམས་ཀྱི་སྒྲས་ཟིན་
ལ་གནོད་བྱེད་མེད་པའི་ཕྱིར་རོ། །
177 གཉིས་པ་སྟོང་ཉིད་ཀྱི་རྣམ་འགྱུར་རྫུན་པ་ཙམ་ཡིན་པས་གྲོལ་
ནུས་པར་བསྟན་པ་ནི། འགྱུར་བ་སྣ་ཚོགས་འདི་འགྱུར་མེད་ཨ་མའི།
རྣམ་འགྱུར་ཡིན་པས་ན་གྲོལ་རྒྱུ་འདུག་གོ །ཞེས་བྱུང་། དོན་ནི། སྐྱེ་
འཆིས་མཚོན་པའི་ཕྱི་ནང་སྣོད་བཅུད་ཀྱི་འགྱུར་བ་སྣ་ཚོགས་པ་འདི་
རྣམས་ནམ་ཡང་འགྱུར་བ་མེད་པ་ཨ་མ་སྟོང་པ་ཉིད་ཀྱི་རྫུན་པའི་རྣམ་
འགྱུར་རྒྱུ་རྐྱེན་གྱིས་བསྒྱུར་དུ་བཏུབ་པ་ཞིག་ཡིན་པར་འདུག་པས་ན།
ཇི་སྐད་དུ། གང་གང་ཤིན་ཏུ་གོམས་གྱུར་པ། །གོམས་པ་ཡོངས་སུ་



172
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྫོགས་པ་ན། །དེ་གསལ་མི་རྟོག་བློ་འབྲས་ཅན། །ཞེས་པའི་ཚུལ་
གྱི་ལམ་བསྒོམ་པ་སོགས་ཀྱི་འབད་རྩོལ་ལས་སྒྲིབ་གཉིས་ཀྱི་འཆིང་བའི་
རྒྱུན་བཅད་དེ་འཁོར་བ་ཕྲ་རགས་ལས་གྲོལ་བའི་ཐར་པ་ཐོབ་རྒྱུ་འདུག་
གོ ༈ཞེས་པ་སྟེ། འདི་ནི་མདོ་སྡུད་པ་ལས། སེམས་ཅན་ཐ་མ་འབྲིང་
དང་མཆོག་གྱུར་ཇི་སྙེད་པ། །དེ་ཀུན་མ་རིག་པ་ལས་བདེ་བར་གཤེགས་
པས་གསུངས། །རྐྱེན་རྣམས་ཚོགས་ནས་སྡུག་བསྔལ་འཁྲུལ་འཁོར་
རབ་ཏུ་འབྱུང་། །མ་རིག་འཁྲུལ་འཁོར་འདི་ལ་ཟད་མེད་འཕེལ་བ་
མེད། །ཡེ་ཤེས་ཚུལ་སྒོ་ཐབས་དང་རྩ་བ་ཇི་སྙེད་པ། །དེ་ཀུན་ཤེས་
རབ་ཕ་རོལ་ཕྱིན་པ་མཆོག་ལས་བྱུང་། །རྐྱེན་རྣམས་ཚོགས་ནས་ཡེ་
ཤེས་འཁྲུལ་འཁོར་རབ་ཏུ་འབྱུང་། །ཤེས་རབ་ཕ་རོལ་ཕྱིན་ལ་ཟད་
མེད་འཕེལ་བ་མེད། །ཞེས་སོགས་ཀྱི་དོན་མྱོང་ཐོག་ནས་བཏོན་པའོ།།
སྟོང་ཉིད་ཀྱི་རྣམ་འགྱུར་ཞེས་པའང་མཁའ་དབྱིངས་ནས་སྤྲིན་རྡོལ་བ་
ལྟར་མ་ཡིན་པར་ཕྱོགས་ཙམ་མཚོན་ན་གར་མཁན་གཅིག་ཉིད་རྣམ་
པ་སྣ་ཚོགས་སུ་སྟོན་པ་ལྟར། རང་བཞིན་གྱིས་སྟོང་པའི་དབྱིངས་རང་
ཉིད་ཆོས་ཅན་སྣ་ཚོགས་པ་དེ་ཉིད་དུ་ཤར་བ་ལ་བྱེད་དེ། རིམ་ལྔ་གསལ་
སྒྲོན་ལས། དེས་ན་དབེན་གཞིའི་ཆོས་ཐམས་ཅད་གདོད་མ་ནས་རང་
གི་མཚན་ཉིད་ཀྱིས་གྲུབ་པས་སྟོང་པའི་རང་བཞིན་རྣམ་དག་གི་བདག་



173
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཉིད་དུ་གཏན་ལ་དབབ་པ་ན། རང་བཞིན་མེད་པ་དེ་ཉིད་ཆོས་ཅན་
དེ་རྣམས་སུ་ཤར་བ་ངེས་ཏེ། དེ་ནི་ཆོས་རྣམས་སྟོང་ཉིད་ཀྱི་རྣམ་འགྱུར་
ཡིན་པའི་དོན་ནོ། །ཞེས་དང་། འཇུག་པ་ལས། ཇི་ལྟར་དེར་ནི་
གཟུགས་བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་
ལྟར། །དེ་བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་
དག་ལས་རབ་ཏུ་སྐྱེ་བར་འགྱུར། །ཞེས་སོ། །མདོ་ཡི་འབྲུ་གཉེར་
ཙམ་ནི། གང་གི་ཕྱིར་སེམས་ཅན་རྣམས་ཐོག་མེད་ནས་གོམས་པའི་
མ་རིག་པ་སོགས་ཀུན་ཉོན་གྱི་རྒྱུ་རྐྱེན་ཚོགས་པ་ལ་བརྟེན་ནས་མ་དག་
པའི་གནས་ལུས་ལོངས་སྤྱོད་སེམས་ཅན་རྣམས་ཀྱི་མངོན་སུམ་དུ་སྤྱད་
བྱར་སྐྱོན་དུ་མེད་པ་སྡུག་བསྔལ་གྱི་བདེན་པའི་འཁྲུལ་འཁོར་འདི་རབ་
ཏུ་འབྱུང་ལ། དེའི་ཕྱིར་མ་དག་པའི་སྣོད་བཅུད་ཀྱི་སེམས་ཅན་ཇི་སྙེད་
ཅིག་ཡོད་པ་དེ་ཀུན་རང་རྒྱུ་མ་རིག་པ་ལས་བྱུང་བ་དེ་བཞིན་གཤེགས་
པས་གསུངས་ལ། དེ་བཞིན་དུ་བདག་མེད་རྟོགས་པའི་ཡེ་ཤེས་སོགས་
རྣམ་བྱང་གི་རྒྱུ་རྐྱེན་ཚོགས་པ་ལ་བརྟེན་ནས་དག་པའི་གནས་ལུས་
ལོངས་སྤྱོད་འཕགས་པ་རྣམས་ཀྱི་མངོན་སུམ་དུ་སྤྱད་བྱར་སྨྱོན་དུ་མེད་
པ་རྣམ་བྱང་གི་བདེན་པའི་ཡེ་ཤེས་ཀྱི་འཁྲུལ་འཁོར་འདི་རབ་ཏུ་འབྱུང་
ལ༑ དེའི་ཕྱིར་ཡེ་ཤེས་ཀྱི་ཚུལ་དག་པའི་སྣོད་བཅུད་དང་། ཐར་པའི་



174
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྒོ་དང་ཐབས་ཀྱི་ཕྱོགས་དང་རྩ་བ་ངེས་འབྱུང་སོགས་ཇི་སྙེད་ཡོད་པ་
དེ་ཀུན་རང་རྒྱུ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བར་དེ་བཞིན་
གཤེགས་པས་གསུངས་ལ། འཁྲུལ་འཁོར་གྱི་ཚུལ་དེ་དག་ནི་སྟོང་པ་
ཉིད་ཀྱི་རྣམ་འགྱུར་རྫུན་པ་སྒྱུ་མ་ལྟ་བུའི་རྟེན་འབྲེལ་ལ་རུང་གི དོན་
དམ་པར་ན་ཀུན་བྱང་གི་རྒྱུ་འབྲས་དེ་རྣམས་རྒྱུ་སྔ་མ་རང་བཞིན་གྱིས་
འགག་པའི་ཟད་པ་དང་། འབྲས་བུ་ཕྱི་མ་རང་བཞིན་གྱིས་སྐྱེ་བའི་འཕེལ་
བ་མེད་དོ། །ཞེས་པར་སེམས་སོ། །
པ་གཉིས་པ་སྣང་སྟོང་ཕན་ཚུན་གཅིག་གྲོགས་སུ་གཅིག་འགྲོ་བར་
བསྟན་པ་ལ་གཉིས། ཡུལ་སྣང་སྟོང་ཟུང་འཇུག་ཏུ་གནས་པར་བསྟན་
པ་དང་། ཡུལ་ཅན་དེ་ལྟར་རྟོགས་པའི་བློ་དཔྱད་པ་རྫོགས་པའི་མཐའ་
བྲལ་གྱི་ལྟ་བ་བསྟན་པའོ། །དང་པོ་ནི། ཅིར་ཡང་མ་གྲུབ་པའི་བརྗོད་
མེད་ཨ་མ། །ཅིར་ཡང་བརྫུ་བ་ཡི་ཕར་བརྟེན་ཚུར་བརྟེན། །འདི་ག་
ཙམ་ཞིག་ལ་གོ་རྒྱུ་འདུག་གོ །ཞེས་བྱུང་། དོན་ནི་ཡུལ་གྱི་ངོས་ནས་
ཚུར་ཅིར་ཡང་མ་གྲུབ་པའི་སྟོང་སང་འཕགས་པས་གཟིགས་པ་ལྟར་ཐ་
སྙད་ཀྱིས་བརྗོད་དུ་མེད་པའི་ཨ་མ་སྟོང་པ་ཉིད་ནི་ཆོས་ཅན་ཀུན་རྫོབ་
ཀྱི་བཀོད་པ་ཅི་ཡང་བརྫུ་ཞིང་། དེ་ལྟར་བརྫུ་བ་ཡི་ཆོས་ཅན་ཉིད་ཀྱང་
ཆོས་དབྱིངས་ཀྱི་ངང་དུ་གནས་བཞིན་པའི་ཆོས་ཉིད་ལ་ཕར་བརྟེན།



175
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆོས་ཉིད་ཀྱང་ཆོས་ཅན་ལ་ཚུར་བརྟེན་ཅིང་། སྣང་བས་སྟོང་པ་མི་
སྒྲིབ་སྟོང་པས་སྣང་བ་མི་འགོག་པའི་སྟོང་དང་རྟེན་འབྱུང་དོན་གཅིག་
པ་འདི་ག་ཙམ་ཞིག་ལ། རང་རྒྱུད་པ་མན་ཆད་སུས་ཀྱང་བློར་མ་ཤོང་
བའི་ཡུལ་གྱི་གནས་ལུགས་ཐུན་མོང་མ་ཡིན་པ་ཞིག་གོ་རྒྱུ་འདུག་གོ།
ཅེས་པ་སྟེ། ཙམ་གྱི་སྒྲས་དེ་ལས་རགས་ཕྲ་ཅུང་ཟད་ཙམ་བྱས་ན་རྟག་
ཆད་ཀྱི་མཐར་ལྷུང་བར་བསྟན་པའོ། །དོན་འདི་ནི་མདོ་ལས། གཟུགས་
སྟོང་པའོ། །སྟོང་པ་ཉིད་ཀྱང་གཟུགས་སོ། །གཟུགས་ལས་སྟོང་པ་
ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་གཞན་མ་ཡིན་
ནོ། །ཞེས་སོགས་དང། འཇུག་པ་ལས་ཀྱང་། ཇི་ལྟར་དེར་ནི་གཟུགས་
བརྙན་སོགས་སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །དེ་
བཞིན་དངོས་པོ་ཐམས་ཅད་སྟོང་ན་ཡང་། །སྟོང་ཉིད་དག་ལས་རབ་
ཏུ་སྐྱེ་བར་འགྱུར། །ཞེས་སོགས་ཀྱི་དགོངས་པའོ། །
གཉིས་པ་ཡུལ་ཅན་དེ་ལྟར་རྟོགས་པའི་བློ་དཔྱད་པ་རྫོགས་པའི་
མཐའ་བྲལ་གྱི་ལྟ་བར་བསྟན་པ་ནི། ཕ་རྒན་བཙལ་བས་ནི་མ་རྙེད་པ་
དེ༑ ༑མ་རྒན་རྙེད་པ་ཁོ་ཡིན་པར་འདུག་པས། །ཨ་མའི་པང་ནས་
ནི་ཕ་རྒན་རྙེད་པས། །ཕ་མ་དྲིན་ཅན་གྱིས་བུ་ང་སྐྱོབ་སྐད། །ཅེས་
བྱུང་། དོན་ནི་དོན་སྟེང་ནས་ཡོད་ཡོད་ལྟར་སྣང་བའི་ཕ་རྒན་རྟེན་འབྱུང་



176
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གི་ཆོས་རྣམས་ཚུལ་ཇི་ལྟར་ཡོད་བཙལ་ཤིང་དཔྱད་པས་ནི་ཅིར་ཡང་
མ་རྙེད་ཅིང་། དེ་ལྟར་མ་རྙེད་པ་དེ་མ་རྒན་སྟོང་ཉིད་རྙེད་ཅེས་པ་ནི་
དེ་ཁོ་ན་རང་ཡིན་པར་འདུག་པས། ཚུལ་དེ་བཞིན་དུ་ཨ་མའི་པང་སྟེ་
སྟོང་པའི་དབྱིངས་ནས་ནི་སྟོང་བཞིན་པའི་ཆོས་ཅན་ཅིར་ཡང་སྣང་བའི་
ཕ་རྒན་རྟེན་ནས་འབྱུང་བ་རྙེད་པས་ན། ཕ་མ་དྲིན་ཅན་ཏེ་སྟོང་དང་
རྟེན་འབྱུང་གཉིས་དོན་གཅིག་ཏུ་གནས་པའི་དྲིན་གྱིས། བུ་སྟེ་དེ་ལྟར་
རྟོགས་པའི་བློ་ང་རྟག་ཆད་ཀྱི་མཐའ་ལས་སྐྱོབ་སྟེ་དབུ་མའི་ལམ་བཟང་
ལ་འཇོག་སྐད་འདུག་གོ །ཞེས་པའོ། །འདི་ནི་རིགས་པ་དྲུག་ཅུ་པ་
ལས། གང་གིས་སྟོང་དང་རྟེན་འབྱུང་དག །དབུ་མའི་ལམ་དུ་དོན་
གཅིག་པར། །གསུངས་མཆོག་མཚུངས་པ་མེད་པ་ཡི། །སངས་རྒྱས་
དེ་ལ་ཕྱག་འཚལ་ལོ། །ཞེས་དང་། རྒྱལ་མཆོག་བདུན་པའི་ཉམས་
མགུར་ལས། ང་སྐྱེ་མེད་ནམ་མཁའི་རྣལ་འབྱོར་པ། །གཤིས་ཅིར་
ཡང་མ་གྲུབ་རྫུན་པོ་ཆེ། །སྣང་གྲགས་ཀུན་སྒྱུ་མའི་ལྟད་མོར་མཐོང༌།།
ཉམས་དགའ་བ་སྣང་སྟོང་ཟུང་འཇུག་འདིས། །བསླུ་མེད་ཀྱི་རྟེན་འབྲེལ་
ངེས་པ་རྙེད། །ཅེས་དང་། སྟོང་གསལ་མཁའ་ཡི་ངོས་ནས། །ཚུགས་
ཐུབ་བདེན་པར་མེད་ཀྱང་། །རྒྱུ་རྐྱེན་རྟེན་འབྲེལ་མང་པོ། །ཚོགས་
པའི་འཇའ་ཚོན་རི་མོ། །གཏན་མེད་ཅིར་ཡང་འཆར་བའི། །ངོ་མཚར་



177
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདི་ལ་གཟིགས་དང་། །དཔྱད་ན་འདི་ཞེས་བྱ་བའི། །ངོས་བཟུང་
ཅི་ཡང་མེད་ཀྱང་། །རྒྱུ་རྐྱེན་ཆ་ཤས་མང་པོར། །བཏགས་ཡོད་མིང་
ཙམ་འདི་ལ། །བྱ་བྱེད་ཐམས་ཅད་འཐད་པའི། །སྒྱུ་མ་འདི་ལ་གཟིགས་
དང་། །ཞེས་གསུངས་པ་རྣམས་དང་གནད་གཅིག་གོ །དེ་ཡང་དབུ་
མའི་ལྟ་བ་རྫོགས་པར་རྟོགས་པ་དང་སྟོང་དང་རྟེན་འབྱུང་དོན་གཅིག་
ཏུ་སོང་བ་གཉིས་དོན་གཅིག་པར་སྣང་ལ། དེ་གཉིས་དོན་གཅིག་ཏུ་
སོང་བའི་གང་ཟག་ནི་སྟོང་ཉིད་རྟོགས་ཟིན་མ་བརྗེད་པ་ཞིག་དང་། སོང་
བའི་དུས་ཀྱང་མཉམ་རྗེས་གཉིས་ལས་རྗེས་ཐོབ་ཀྱི་སྐབས་ཡིན་ཏེ། རྩ་
ཤེས་ཊིཀ་ཆེན་ལས། སྟོང་པའི་དོན་རྟེན་འབྱུང་གི་དོན་དུ་འགྲོ་བ་ནི་
རང་བཞིན་གྱིས་གྲུབ་པ་ཚད་མས་ཁེགས་པའི་དབུ་མ་པ་རྣམས་ལ་ཡིན་
གྱི་གཞན་ལ་མ་ཡིན་ནོ། །ཞེས་དང་། ཕྱག་ཆེན་རྩ་བ་རྒྱལ་བའི་གཞུང་
ལམ་ལས། དེ་ལས་ལངས་ནས་བརྟག་པའི་ཚེ། །མིང་རྐྱང་བཏགས་
ཡོད་ཙམ་ཞིག་གི །བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་
སྨིག་རྒྱུ་ཆུ་ཟླ་དང་། །སྒྱུ་མ་ལྟ་བུར་ངང་གིས་འཆར། །སྣང་བས་
སྟོང་པ་མི་སྒྲིབ་ཅིང་། །སྟོང་པས་སྣང་བ་མི་འགོག་པ། །སྟོང་དང་
རྟེན་འབྱུང་དོན་གཅིག་པའི། ལམ་བཟང་དེ་ཚེ་མངོན་སུམ་འགྱུར།།
ཞེས་སོ། །དེ་འདྲ་བའི་དབུ་མ་པ་དེ་ལ་སྟོང་དང་རྟེན་འབྱུང་གཅིག་



178
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཏུ་འགྲོ་བའི་རྒྱུ་མཚན་ནི། དེས་སྟོང་ཉིད་རྟོགས་ཟིན་མ་བརྗེད་པར་
རང་བཞིན་གྱིས་གྲུབ་མ་གྲུབ་དངོས་འགལ་དུ་ངེས་ཤིང་རང་བཞིན་གྱི་
གྲུབ་པ་དེ་དང་རྟེན་འབྱུང་གཉིས་འགལ་བར་ཚད་མས་རྟོགས་པའི་ཕྱིར་
ཏེ༑ རྩ་ཤེས་ཊིཀ་ཆེན་ལས། རང་བཞིན་གྱིས་གྲུབ་པ་གཞན་ལ་ལྟོས་
པ་མེད་པར་རྟོགས་ཤིང་། དེ་དང་རྟེན་འབྱུང་གཉིས་འགལ་བར་ཚད་
མས་རྟོགས་པའི་ཕྱིར་རོ། །ཞེས་སོ། །དེ་ལ་སྣང་བ་ངེས་པའི་བློ་དེས་
བློ་གཞན་ལ་ལྟོས་མེད་དུ་གཞི་དེ་ཉིད་སྟོང་པར་རྟོགས་པའི་ངེས་ཤེས་
ཤུགས་དྲག་ཏུ་འདྲེན་པ་དང་། སྟོང་པ་ངེས་པའི་བློ་དེས་བློ་གཞན་ལ་
ལྟོས་མེད་དུ་སྣང་བ་ལ་ངེས་ཤེས་ཤུགས་དྲག་ཏུ་ནམ་འདྲེན་པ་ན་སྟོང་
དང་རྟེན་འབྱུང་དོན་གཅིག་ཏུ་སོང་བ་ཡིན་ཏེ། ཊཱིཀ་ཆེན་ལས། དེ་
འདྲ་བའི་དབུ་མ་པ་ལ་ནི་ཕྱི་ནང་གི་དངོས་པོ་རྣམས་རྒྱུ་ལ་རག་ལས་
པའི་རྟེན་འབྱུང་དུ་དངོས་སུ་ངེས་པ་ན། བློ་དེ་ཉིད་ཀྱི་མཐུ་ལ་བརྟེན་
ནས་རང་བཞིན་གྱིས་ཡོད་པས་སྟོང་པའི་དོན་དུ་ངེས་པར་འགྱུར་རོ།།
ཞེས་སོ། །ཚུལ་དེ་ལྟར་དུ་རྟོགས་ན་ལྟ་བའི་དཔྱད་པ་རྫོགས་པའང་
ཡིན་ཏེ། ལམ་གཙོ་ལས། ནམ་ཞིག་རེས་འཇོག་མེད་པ་ཅིག་ཆར་
དུ༑ ༑རྟེན་འབྲེལ་མི་བསླུ་མཐོང་བ་ཙམ་ཉིད་ནས། །ངེས་ཤེས་ཡུལ་
གྱི་འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་



179
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལགས། །ཞེས་དང་། མཁས་གྲུབ་ནོར་བཟང་རྒྱ་མཚོས་ཀྱང་། ལྟ་
བའི་དཔྱད་པ་ཡོངས་སུ་རྫོགས་པའི་ཚེ། །རྣམ་པར་ཤེས་པ་དབང་པོའི་
ཤེས་པ་ལ། །རང་རང་ཡུལ་གྱི་སྣང་བ་ཤར་ཙམ་དེས། །རིགས་པའམ་
རྒྱུ་མཚན་གཞན་ལ་ལྟོས་མེད་དུ། །རང་ཡུལ་སྟོང་པ་ངེས་པའི་ངེས་
ཤེས་འདྲེན། །དཔེར་ན་མིག་དབང་བསླད་པའི་སྐྱེ་བོ་ཡིས། །ཟླ་གཉིས་
མེད་པར་སྔོན་ནས་ཤེས་པའི་མཐུས། །མིག་ལ་ཟླ་གཉིས་སྣང་བ་དེ་
ཉིད་ཀྱིས། །ཟླ་གཉིས་མེད་པར་ངེས་པ་འདྲེན་པ་བཞིན། །དེ་ལྟར་
སྟོང་པའི་ངེས་པ་སྐྱེས་པའི་ཚེ། །ལས་འབྲས་ལ་སོགས་ཐ་སྙད་ཆོས་
རྣམས་ཀུན། །ཡོད་ཚུལ་ཇི་འདྲ་བ་ཞིག་བསམ་པའི་ཚེ། །བཏགས་
ཡོད་མིང་རྐྱང་ཙམ་ལ་འཇོག་པ་ཡིན། །ཞེས་གསུངས་སོ། །སྣང་
བ་ངེས་པའི་བློ་གཅིག་གིས་རྟེན་འབྲེལ་དང་སྟོང་པ་ངེས་པའི་ངེས་ཤེས་
མི་འདྲ་བ་གཉིས་དུས་གཅིག་ཏུ་དྲངས་པའང་ཡོད་པར་མངོན་ཏེ། ནམ་
ཞིག་རེས་འཇོག་མེད་པ་ཅིག་ཆར་དུ། །ཞེས་དང་། ཐར་ལམ་གསལ་
བྱེད་ལས། དེ་ལྟར་རྒྱུ་ཆོས་རྗེས་དཔོག་གི་འབྲས་རྟགས་གཅིག་པོ་དེ་
ལས་རང་དུས་ན་འདས་པའི་བུ་རམ་གྱི་རོ་སྔ་མས་གཟུགས་ཕྱི་མ་བསྐྱེད་
པའི་ནུས་པ་དང་། རང་དང་དུས་མཉམ་པའི་བུ་རམ་གྱི་གཟུགས་རྟོགས་
པའི་ཚད་མ་གཉིས་སྐྱེ་བའི་ཕྱིར། །ཞེས་ཐ་མལ་རང་དགའ་བས་ཀྱང་



180
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྟགས་གཅིག་ལ་བརྟེན་ནས་རྗེས་དཔག་མི་འདྲ་བ་གཉིས་དུས་གཅིག་
ཏུ་སྐྱེ་བར་བཤད་ན། རྣལ་འབྱོར་པས་གོམས་པའི་དབང་གིས་དུས་
གཅིག་ལ་ངེས་ཤེས་མི་འདྲ་བ་གཉིས་སྐྱེ་བ་ཡོད་པར་སྨོས་མ་དགོས་པའི་
ཕྱིར་རོ། །གལ་ཏེ་རྗེས་དཔག་འདི་གཉིས་རིམ་ཅན་དུ་སྐྱེ་བར་འདོད་
ན་ཕྱི་མ་རྟགས་ཅན་རྗེས་དཔག་མ་ཡིན་པར་ཐལ་བར་འགྱུར་རོ། །རྣམ་
འགྲེལ་ལས། རྟོག་གཉིས་ཅིག་ཆར་མཐོང་བ་མེད། །ཅེས་པ་སོགས་
ནི༑ སེམས་ཅན་རང་དགའ་བ་ལ་འཛིན་སྟངས་མཚུངས་པའི་རྟོག་
པ་རྣམ་ཤེས་རྫས་ཐ་དད་པ་གཉིས་སྟོབས་མཚུངས་སུ་སྐྱེ་བ་མེད་པའི་
དོན་དུ་མངོན་ནོ། །ལམ་གཙོའི་དོན་ཡང་རྣལ་འབྱོར་པའི་ལྟ་བ་ལ་
མྱོང་བ་འདོན་པའི་དུས་ནམ་ཞིག་ན། དབང་ཤེས་ཀྱིས་སྣང་བ་ངེས་
པ་ན་དེ་ལྟ་བུའི་དབང་ཤེས་དེས་ནམ་ཞིག་རེས་འཇོག་མེད་པར་སྣང་
བ་རྟེན་འབྱུང་ངེས་པའི་ངེས་ཤེས་དང་། བདེན་འཛིན་གྱི་ཞེན་ཡུལ་
མེད་པར་རྟོགས་པའི་ངེས་ཤེས་གཉིས་དུས་མཉམ་དུ་འདྲེན་པའི་དོན་
དུ་འགྲེལ་རུང་བར་སེམས་ཞིང་། རྣལ་འབྱོར་པ་ཡང་བློ་ཁྱད་ཀྱིས་
ཞེས་པ་ལྟར་ལྟ་བའི་དཔྱད་པ་རྫོགས་པ་གཞིར་བྱས་ལའང་ནང་གསེས་
ཀྱི་ཁྱད་པར་ཡོད་པར་མངོན་ནོ། །བྱང་ཆུབ་སེམས་འགྲེལ་ལས། མེད་
ན་མི་འབྱུང་ངེས་པའི་ཕྱིར། །བྱས་དང་མི་རྟག་དག་བཞིན་ནོ། །ཞེས་



181
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ལྟར་སྟོང་དང་རྟེན་འབྱུང་དོན་གཅིག་ཀྱང་སྟོང་ཉིད་དང་རྟེན་འབྱུང་
དོན་གཅིག་མ་ཡིན་པ་དང་། སྣང་སྟོང་ཟུང་འཇུག་དབུ་མ་ཆེན་མོ་
ཡིན་ཀྱང་དེ་ལ་དབུ་མ་ཆེན་མོས་མ་ཁྱབ་པ་ནི། རང་བཞིན་སྟོང་པ་
སྟོང་ཉིད་ཡིན་ཀྱང་དེ་ལ་སྟོང་ཉིད་ཀྱིས་མ་ཁྱབ་པ་བཞིན་ནོ། །དབུ་
མའི་ལམ་ནི་དབུ་མའི་ཚུལ་ལུགས་གྲུབ་མཐའ་སོགས་ལ་འཇུག་པ་ལས།
འདིར་ནི་དབུ་མའི་ཚུལ་སྣང་སྟོང་ཟུང་འཇུག་ལ་བྱེད་དོ། །སྤྱིར་རྫས་
ཡོད་ཀྱི་བདག་སོགས་སུ་ལྟ་བ་དང་སྐྱེ་བ་སྔ་ཕྱི་སོགས་མེད་པར་ལྟ་བ་
རིམ་བཞིན་རྟག་ཆད་ཀྱི་ལྟ་བར་བཤད་ཀྱང་། མཐའ་བྲལ་གྱི་དབུ་
མར་འཇོག་པའི་རྟག་ཆད་ཀྱི་ལྟ་བ་ནི། བཞི་བརྒྱ་པའི་འགྲེལ་བ་ལས།
དངོས་པོ་ཡོད་པར་སྨྲ་བ་ལྟར་ན་ཇི་སྲིད་དུ། དངོས་པོ་དེའི་ཡོད་པ་ཉིད་
ཡིན་པ་དེ་སྲིད་དུ། རང་གི་ངོ་བོ་ཡང་ཡོད་པ་ཉིད་ཡིན་ལ། གང་གི་
ཚེ་རང་གི་ངོ་བོ་དང་བྲལ་བ་དེའི་ཚེ་དེ་ལ་དངོས་པོ་དེ་རྣམས་རྣམ་པ་
ཐམས་ཅད་དུ་མེད་པའི་ཕྱིར། བོང་བུའི་རྭ་དང་འདྲ་བས་གཉིས་སུ་
སྨྲ་བ་ལས་མ་འདས་པའི་ཕྱིར། འདིའི་མངོན་པར་འདོད་པ་ཐམས་
ཅད་འགྲིགས་དཀའ་བར་འགྱུར་རོ། །ཞེས་གསུངས་པ་ལྟར། རང་
བཞིན་གྱིས་མེད་པ་ལ་ཡོད་པར་ལྟ་བ་རྟག་ལྟ་དང་། རང་བཞིན་གྱིས་
མེད་ན་གཏན་མེད་དུ་ལྟ་བ་ཆད་ལྟར་འཇོག་ལ། འདི་ནི་སྐུར་འདེབས་



182
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་མེད་མཐའ་ཡིན་ལ་སྔ་མ་རྟག་ལྟ་ནི་སྒྲོ་འདོགས་ཀྱི་མེད་མཐའང་
ཡིན་ལ། རྩ་ཤེས་ལས། གང་ཞིག་རང་བཞིན་གྱིས་ཡོད་པ། །དེ་ནི་
མེད་པ་མིན་པས་རྟག །སྔོན་བྱུང་ད་ལྟ་མེད་ཅེས་པ། །དེས་ན་ཆད་
པར་ཐལ་བར་འགྱུར། །ཞེས་པ་ལྟར། སྔར་རང་བཞིན་གྱིས་གྲུབ་
པ་ཞིག་ཕྱིས་ཞིག་པར་འདོད་པའང་འདིའི་ཆད་ལྟར་འགྱུར་རོ། །
གཉིས་པ་སྟོང་ཕྱོགས་ལ་མྱོང་བ་འདོན་པའི་རིམ་པ་ནི། གཅིག་
མིན་གཞན་མིན་གྱི་ཨ་མའི་བཞིན་རས། །ཇོ་ཇོ་རྟེན་འབྱུང་གི་མེ་ལོང་
ནང་ལ། །ཟིན་པ་མེད་ཚུལ་གྱིས་ཡོད་ཡོད་འདྲ་སྟེ། །སྨྱོན་པ་ང་འདྲས་
ནི་རྟོག་དཔྱོད་མ་ཞུགས། །ཞེས་བྱུང་། དོན་ནི་གནས་ལུགས་སྟོང་
པ་ཉིད་ནི་སྣང་བ་རྟེན་འབྱུང་དང་ལྡོག་པ་གཅིག་ཏུ་ཡོད་པ་མིན་ཞིང་།
ངོ་བོ་གཞན་དུ་ཡོད་པའང་མིན་གྱི། འོ་ན་ཇི་ལྟར་ཡོད་ཅེ་ན་རིགས་
ཤེས་ཀྱིས་མཐའ་ཆོད་པར་དཔྱད་ན་ཨ་མའི་བཞིན་ར
ད་རས་སམ་སྟོང་པ་
ཉིད་དངོས་ནི་ཇོ་ཇོ་རྟེན་འབྱུང་གི་མེ་ལོང་ངོས་ཏེ་རྟེན་འབྱུང་རང་བཞིན་
གྱིས་སྟོང་པའི་དབྱིངས་དེ་ན་བློས་སྒྲུབ་ཕྱོགས་ནས་ངོས་ཟིན་པ་མེད་
པར། དགག་ཕྱོགས་ནས་སྤྲོས་པ་བཅད་ཙམ་པ་ནམ་མཁའི་དབྱིངས་
ལྟ་བུར་གདོད་ནས་ཡོད་ཡོད་པ་ཞིག་འདྲ་སྟེ། རྨོངས་པའི་གདོན་གྱིས་
ཟིན་པའི་སྨྱོན་པ་ང་འདྲས་ཏེ་སེམས་ཅན་རྣམས་ནི་ད་ཕན་རྟོག་དཔྱོད་



183
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལེགས་པར་མ་ཞུགས་པར་འདུག་གོ །ཞེས་པའོ། །འདི་ནི་རྩ་ཤེས་
ལས། གང་ལ་བརྟེན་ནས་གང་འབྱུང་བ། །དེ་ནི་རེ་ཞིག་དེ་ཉིད་མིན།།
དེ་ལས་གཞན་པའང་མ་ཡིན་ཞིང་། །དེ་ཕྱིར་ཆད་མིན་རྟག་མ་ཡིན།།
ཞེས་དང༌། ཐ་དད་དོན་མིན་དོན་གཅིག་མིན། །ཞེས་སོགས་ཀྱི་དོན་
ནོ༑ ༑སྟོང་དང་རྟེན་འབྱུང་ངོ་བོ་ཐ་དད་དུ་དང་ལྡོག་པ་གཅིག་ན་སྐྱོན་
ཅི་ཡོད་ཅེ་ན། དེ་ལ་དགོངས་འགྲེལ་ལས་སྐྱོན་བཞི་བཞི་གསུངས་པ་
དགོངས་འགྲེལ་དངོས་བསྟན་ལྟར་ན། བདེན་གཉིས་ངོ་བོ་ཐ་དད་ན་
དེའི་ཕྱིར། གཟུགས་སོགས་བདེན་སྟོང་དེ་དག་གི་གནས་ལུགས་མ་
ཡིན་པར་ཐལ་བ། གཟུགས་སོགས་བདེན་མེད་རྟོགས་པས་དེ་དག་
མཚན་འཛིན་ཟིལ་གྱིས་མི་གནོན་པར་ཐལ་བ། གཟུགས་སོགས་བདེན་
གྲུབ་བཀག་ཙམ་དེ་དག་གི་ཆོས་ཉིད་མ་ཡིན་པར་ཐལ་བ། སངས་
འཕགས་ཀྱིས་ཀྱང་གཟུགས་སོགས་བདེན་གྲུབ་ཏུ་གཟིགས་ཤིང་དེ་དག་
གི་བདེན་སྟོང་ལོགས་སུ་གཟིགས་པར་ཐལ་བ་བཞི་དང་། བདེན་གཉིས་
ལྡོག་པ་གཅིག་ན་དེའི་ཕྱིར་ཀུན་རྫོབ་ལ་རིགས་མི་འདྲ་བ་ཐ་དད་པ་ཡོད་
པ་ལྟར་དོན་དམ་ལའང་ཡོད་པར་ཐལ་བ། ཀུན་རྫོབ་དྲི་མ་དང་བཅས་
པ་བཞིན་དུ་དེའི་དོན་དམ་ཡང་དྲི་བཅས་སུ་ཐལ་བ། སོ་སྐྱེས་གཟུགས་
སོགས་མངོན་སུམ་དུ་རྟོགས་པ་ལྟར་གཟུགས་སོགས་ཀྱི་གནས་ལུགས་



184
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱང་མངོན་སུམ་དུ་རྟོགས་པར་ཐལ་བ། གཟུགས་སོགས་ཀྱི་གནས་
ལུགས་འབད་པས་བཙལ་མི་དགོས་པར་ཐལ་བ་བཞི་སྟེ་ཐལ་བ་བརྒྱད་
པོ་རེ་རེས་ཀྱང་ལྡོག་པ་འཕེན་པར་གསུངས་སོ། །འོ་ན་དགོངས་འགྲེལ་
སོགས་ལས་བདེན་གཉིས་གཅིག་དང་ཐ་དད་གང་ཡང་མ་ཡིན་པར་
གསུངས་པའི་དོན་གང་ཡིན་ལྡོག་པ་གཅིག་དང་ངོ་བོ་ཐ་དད་འགོག་པ་
ཁོ་ནར་བཤད་དགོས་སམ་ཞེ་ན་མ་ཡིན་ཏེ། དགོངས་འགྲེལ་གྱི་དོན་
བདེན་གཉིས་བདེན་པར་གྲུབ་པའི་གཅིག་དང་ཐ་དད་གང་ཡང་མ་ཡིན་
པ་ལ་བྱེད་པར་དབུ་མ་སྣང་བར་གསུངས་པས་དེ་ལྟ་ན་དེ་ལས་གཅིག་
ཐ་དད་འགོག་པའི་རིགས་པ་འབྱུང་བ་རྣམས་བདེན་གྲུབ་འགོག་པ་ལ་
ཡང་སྦྱོར་དགོས་ཏེ། བདེན་གཉིས་དར་ཊིཀ་ལས། དབུ་མ་སྣང་བར་
མདོ་ཡི་དོན་འདུ་བྱེད་དང་དེའི་དོན་དམ་པ་གཉིས་གཅིག་དང་ཐ་དད་
གང་དུའང་བདེན་པར་མ་གྲུབ་པར་སྒྲུབ་པར་གསུངས་པ་ལྟར་རང་རྒྱུད་
པ་རྣམས་ཀྱིས་བཞེད་དགོས་ལ། དེ་ལྟ་ན་བདེན་གཉིས་བདེན་གྲུབ་འགོག་
པའི་རིགས་པ་དགོས་པའི་ཕྱིར་དང་། ངོ་བོ་ཐ་དད་དང་ལྡོག་པ་གཅིག་
པ་ལ་སྔར་བཤད་པ་ལྟར་ཐ་སྙད་པའི་ཚད་མས་དགག་ནུས་པས། སྔ་
མ་ཁ་ཅིག་སྔར་གྱི་རིགས་པ་དེ་ཙམ་ལས་མ་བཤད་པ་ནི་མདོ་སྡེ་
དགོངས་འགྲེལ་གྱི་ནུས་པ་ལེགས་པར་རྟོགས་པ་མིན་ནོ། །ཞེས་དང་།



185
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལམ་རིམ་ཆུང་ངུ་ལས་ཀྱང་། གཞུང་འགའ་ཞིག་ལས་བདེན་གཉིས་
གཅིག་དང་ཐ་དད་གང་ཡང་མིན་པར་གསུངས་པའི་ཁ་ཅིག་ནི་རང་
བཞིན་གྱིས་གྲུབ་པའི་གཅིག་ཐ་དད་ལ་དགོངས་ལ། ཁ་ཅིག་ནི་ངོ་བོ་
ཐ་དད་པ་དང་ལྡོག་པ་གཅིག་པ་གཉིས་ཀར་མིན་པ་དགོངས་སོ། །ཞེས་
སོ༑ ༑ཐ་སྙད་ཟོར་ཡངས་པའི་ཆེད་སྟོང་ཉིད་ལ་སྤྲོས་བྲལ་དུ་བརྗོད་
ལ་བྲལ་རྒྱུའི་སྤྲོས་པ་ནི་རྟགས་ཀྱི་དགག་བྱའི་སྤྲོས་པ་ཙམ་མ་ཡིན་པར་
ཀུན་རྫོབ་སྣང་བའི་སྤྲོས་པའང་འཇོག་དགོས་པ་ནི། ཚིག་གསལ་ལས།
མ་རིག་པའི་རབ་རིབ་དང་བྲལ་བ་དག་གི་ཡེ་ཤེས་ཟག་པ་མེད་པའི་ཡུལ་
གྱི་རང་བཞིན་ལ་ལྟོས་ནས་མ་ཡིན་ནོ། །ཞེས་ཟག་མེད་ཡེ་ཤེས་ཀྱི་
ཁྱད་པར་སྦྱར་བས་འགྲུབ་ལ། སྤྲོས་པ་དེ་དང་བྲལ་ཚུལ་ནི་སྟོང་ཉིད་
དེ་སྤྱིར་སྤྲོས་པ་དང་བྲལ་བའི་དོན་མ་ཡིན་པར་འཕགས་པའི་མཉམ་
བཞག་གི་གཟིགས་ངོར་གཉིས་སྣང་གི་སྤྲོས་པ་ནུབ་པའི་དོན་ཡིན་གྱི།
གཞན་དུ་སྟོང་ཉིད་ལ་སྤྲོས་པ་ཐམས་ཅད་དང་བྲལ་བ་ཞིག་དགོས་ན་
སྟོང་གཞི་ཀུན་རྫོབ་ཀྱི་སྤྲོས་པའང་བྲལ་དགོས་པར་འགྱུར་ལ། དེ་ལྟ་
ན་དོན་དམ་བདེན་པ་མི་སྲིད་པར་འགྱུར་ཏེ། ཆོས་གང་གིའང་སྟོང་
དང་རྟེན་འབྱུང་ཡ་བྲལ་དུ་མི་སྲིད་པའི་ཕྱིར་རོ། །དེས་ན་སྟོང་པ་ཉིད་
རིགས་ཤེས་རྟོག་མེད་ཀྱི་ངོར་སྤྲོས་པ་ཐམས་ཅད་དང་བྲལ་བའི་སྤྲོས་



186
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྲལ་ཡིན་ཡང་སྤྱིར་ན་དེ་ཉིད་སྤྲོས་བྲལ་མ་ཡིན་པ་དང་། དེ་རིགས་
ཤེས་རྟོག་བཅས་ཀྱི་ངོར་རྣམ་གྲངས་པའི་དོན་དམ་ཡིན་ཡང་སྤྱིར་ན་
རྣམ་གྲངས་པའི་དོན་དམ་མ་ཡིན་ཏེ། ལྷག་མཐོང་ཆུང་ངུ་ལས། ཡུལ་
གྱི་སྟོང་ཉིད་དེ་རིགས་ཤེས་རྟོག་མེད་ཀྱི་ངོར་ནི་སྤྲོས་པ་གཉིས་ཆར་དང་
བྲལ་བའི་དོན་དམ་དངོས་ཡིན་ལ། རིགས་ཤེས་རྟོག་བཅས་ཀྱི་ངོར་
ནི་སྤྲོས་པ་ཕྱོགས་གཅིག་ཙམ་དང་བྲལ་བས་སྤྲོས་པ་གཉིས་ཆར་དང་
བྲལ་བའི་དོན་དམ་དངོས་མིན་གྱི། སྤྱིར་དོན་དམ་བདེན་པ་དངོས་
མིན་ཟེར་བ་མིན། ཞེས་དབུ་རྒྱན་ལས། དམ་པའི་དོན་དང་མཐུན་
པའི་ཕྱིར། །འདི་ནི་དམ་པའི་དོན་དུ་འདོད། །ཡང་དག་ཏུ་ནི་སྤྲོས་
པ་ཡི། །ཚོགས་རྣམས་ཀུན་ལས་དེ་གྲོལ་ཡིན། །ཞེས་པ་ལྟ་བུ་ཤར་
གསུམ་གྱི་གཞུང་དག་ལས་རྣམ་གྲངས་པའི་དོན་དམ་དང་རྣམ་གྲངས་
མ་ཡིན་པའི་དོན་དམ་གསུངས་པ་དངོས་བཏགས་ཅི་རིགས་ཀྱི་ཡུལ་དང་
ཡུལ་ཅན་གཉིས་ཀ་ཡོད་པར་གསུངས་སོ། །དེས་ན་ཆོས་དབྱིངས་ལྟ་
བུ་རྣམ་གྲངས་མ་ཡིན་པའི་དོན་དམ་དང་། དོན་དམ་བདེན་པ། མཉམ་
བཞག་ཡེ་ཤེས་ཀྱི་གཞལ་བྱ་རྣམས་དོན་གཅིག་ལ། བདེན་མེད་དང་
མྱུ་གུའི་ཚོགས་དོན་ལྟ་བུ་རྣམ་གྲངས་པའི་དོན་དམ་དང་། མཐུན་པའི་
དོན་དམ། རྗེས་ཐོབ་ཡེ་ཤེས་ཀྱི་གཞལ་བྱ་རྣམས་དོན་གཅིག་གོ །རྩ་



187
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བ་འདིར་ནམ་མཁའ་ལྟ་བུའི་ལྟ་བ་དངོས་གཞི་སྐྱོང་ཚུལ་མདོར་བསྡུས་
ཙམ་ལས་མ་བསྟན་ཀྱང་། པཎ་གྲུབ་མཆོག་བརྙེས་རྣམས་ཀྱིས་ཐུགས་
ཉམས་སུ་བཀར་བ་ལྟ་བུའི་སྒོམ་རིམ་ལྔ་གསུངས་པའི་གོ་དོན་ཧྲིབ་ཙམ་
མཁས་པའི་གསུང་བཞིན་འགོད་ན། ལས་དང་པོ་བས་ལྟ་བ་ལ་མྱོང་
བ་འདོན་པའི་ཚུལ་དང་། ཞི་གནས་རྗེས་མཐུན་པ་ལ་བརྟེན་ནས་ལྷག་
མཐོང་རྗེས་མཐུན་པ་སྒོམ་ཚུལ། ཞི་གནས་དངོས་ལ་བརྟེན་ནས་ལྷག་
མཐོང་དངོས་སྒོམ་ཚུལ། སྟོང་ཉིད་མངོན་སུམ་དུ་རྟོགས་ནས་སྒོམ་
ཚུལ། སྔགས་བླ་མེད་རིམ་གཉིས་ཀྱི་རྫོགས་རིམ་སྐབས་སུ་སྟོང་ཉིད་
སྒོམ་ཚུལ་དང་ལྔ་ལས། ཕྱི་མ་བཞི་ལ་མཉམ་བཞག་ནམ་མཁའ་ལྟ་
བུ་དང་། རྗེས་ཐོབ་སྒྱུ་མ་ལྟ་བུའི་སྒོམ་ཚུལ་རེ་ཡོད་པར་གསུངས་ལ།
དང་པོ་ལས་དང་པོ་བས་མྱོང་བ་འདོན་ཚུལ་ཡང་། དགག་བྱ་ངོས་
འཛིན་ཅིང་བཀག་པའི་སྒོ་ནས་སྟོང་ཉིད་ངོས་བཟུང་སྟེ་མྱོང་བ་འདོན་
དགོས་ལ། འགོག་བྱེད་ཀྱི་གཏན་ཚིགས་ལ་ཡང་གཅིག་དུ་བྲལ་ལ་
གནད་བཞི། རྟེན་འབྲེལ་གྱི་གཏན་ཚིགས་ལ་གནད་གསུམ། རྣམ་
བདུན་ལ་གནད་དགུ་སོགས་ཀྱིས་དཔྱད་པས་དགག་བྱ་ཚུགས་ཐུབ་པ་
དེ་མེད་པར་སྟོང་ཆམ་གྱིས་སོང་བ་དང་། ངེས་ངོར་དགག་བྱ་བཀག་
ཙམ་མ་གཏོགས་སྒྲུབ་པའི་ཡོངས་གཅོད་མེད་པ་ནམ་མཁའ་ཐོག་རེག་



188
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཀག་ཙམ་ལྟར་བསྐྱངས་པས། ངེས་ཤེས་ཤུགས་ཞན་དུ་འགྲོ་བ་ན་
རིགས་པ་བསྡུས་པ་རེ་དྲན་ཏེ་ལྟ་བའི་ངར་ཡང་ཡང་འདོན་པ་ཞིག་ཡིན་
ཏེ༑ རིགས་ཤེས་རྗེས་དཔག་གིས་ཀྱང་ངེས་ངོར་གཞལ་བྱ་འཇལ་བྱེད་
ཀྱི་སྤྲོས་པ་ཀུན་ཟློག་པའི་ཕྱིར་རོ། །གཉིས་པ་རྗེས་མཐུན་པ་ནི་སེམས་
གནས་དགུ་ལ་ཞི་གནས་དང་། ཆོས་རབ་ཏུ་རྣམ་འབྱེད་སོགས་བཞི་
ལ་ལྷག་མཐོང་གི་ཐ་སྙད་ཡོད་ཀྱང་སེམས་གནས་དང་པོ་ཐོས་པ་དང་
གཉིས་པ་བསམ་པའི་སྐབས་ཡིན་པས་སྒོམ་པར་བྱེད་ཀྱང་སྒོམ་མིན་
ལ༑ སེམས་གནས་གསུམ་པ་གླན་ཏེ་འཇོག་པ་ནས་སྒོམ་ཐོབ་སྟེ། ཐོས་
བསམ་ལས་འདས་པའི་བློ་ཡི་གོམས་པ་དང་འདྲིས་པའི་དྲན་པའི་སྟོབས་
ཐོབ་པའི་ཕྱིར་རོ། །དེས་ན་དཔྱད་སྒོམ་གང་ལའང་སེམས་མ་མཐའ་
འདི་ཙམ་ངེས་པར་ཐོབ་དགོས་ལ། གཙོ་བོར་སེམས་གནས་བརྒྱད་
པ་ནས་ཞི་ལྷག་རྗེས་མཐུན་པ་གཉིས་རྣལ་མ་འོང་པས། འདིའི་སྐབས་
གནས་ཆ་སྟོབས་ལྡན་འོང་ཡང་དེ་གཙོ་བོར་མི་འཛིན་པར་ཡང་ཡང་
དཔྱད་ནས་དཔྱད་དོན་ལ་ངེས་ཤེས་དང་། དཔྱད་མཐར་འཇོག་པ་
གཉིས་ཆ་མཉམ་དུ་བསྒྲུབ་དགོས་ཏེ། མ་དཔྱད་ན་ངེས་ཤེས་ཤུགས་
ཆུང་ངུར་འགྲོ་ལ་དཔྱད་མཐར་མ་བཞག་ན་ཏིང་ངེ་འཛིན་མི་འགྲུབ་
པས་གསལ་ཆ་མི་རྙེད་པའི་ཕྱིར་རོ། །གསུམ་པ་ལྷག་མཐོང་དངོས་



189
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བསྒོམ་ཚུལ་ནི་ཞི་གནས་དངོས་གྲུབ་པ་ཞིག་གིས་དཔྱད་འཇོག་སྤེལ་
མ་ཆ་མཉམ་དུ་བསྒྲུབ་པས་དཔྱད་སྟོབས་ཀྱིས་ཤིན་སྦྱངས་དྲངས་པ་
ན་ལྷག་མཐོང་ཐོབ་ཅིང་འདི་ནས་དཔྱད་པས་གནས་ཆ་བརྟན་པོ་འདྲེན་
པ་དང་། གནས་པའི་ངང་ནས་སོ་སོས་དཔྱོད་པ་སྟོབས་ཆེན་ནུས་ཏེ་
ཞི་ལྷག་ཟུང་འབྲེལ་ཐོབ་པའི་ཕྱིར་རོ། །སྟོང་ཉིད་རྟོགས་པའི་ལྷག་མཐོང་
འགྲུབ་པ་ལ་སྟོང་ཉིད་རྟོགས་པའི་ཞི་གནས་སྔོན་དུ་འགྲོ་དགོས་ཀྱང་།
སྟོང་ཉིད་ལ་སེམས་དགུས་ཞི་གནས་སྒྲུབ་པ་སྔོན་དུ་འགྲོ་མི་དགོས་པར་
གསུངས་སོ། །བཞི་པ་སྟོང་ཉིད་མངོན་སུམ་དུ་རྟོགས་པ་སྒོམ་ཚུལ།
དེ་ལྟར་བསྒོམས་པས་དྲོད་རྩེའི་མཉམ་བཞག་གི་སྐབས་སུ་ཡུལ་དང་
ཡུལ་ཅན་གྱི་གཉིས་སྣང་ཡོད་པ་ཕྱིས་མྱོང་སྟོབས་ཀྱིས་ངེས་ནུས་ལ།
བཟོད་པ་ཐོབ་པའི་ཚེ་ཡུལ་སྣང་ཡོད་པ་ངེས་མི་ནུས་ཀྱང་ཡུལ་ཅན་གྱི་
སྣང་བ་ཡོད་པ་ངེས་ནུས་ལ། ཆོས་མཆོག་གི་ཚེ་ཡུལ་ཡུལ་ཅན་གྱི་
སྣང་བ་ཕྲ་མོ་མ་ལྡོག་ཀྱང་ཡོད་པར་ངེས་མི་ནུས། དེ་རྗེས་ཡུལ་ཡུལ་
ཅན་གྱི་སྣང་བ་ཐམས་ཅད་ཆོས་དབྱིངས་སུ་ཟད་པ་ན་སྟོང་ཉིད་མངོན་
སུམ་དུ་རྟོགས་པས་དེའི་ངོར་སྟོང་སང་འབའ་ཞིག་ལས་སྣང་ཆ་སོགས་
སྤྲོས་པ་ཐམས་ཅད་ནུབ་པ་དང་། གཅིག་ཆར་དུ་རྟོགས་པའང་བཤད་
དོ༑ ༈ལྔ་པ་སྔགས་བླ་མེད་དུ་སྐྱོང་ལུགས་ལ་བསྐྱེད་རིམ་དང་རྫོགས་



190
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རིམ་རྗེས་ཐོབ་ཀྱི་སྐབས་འགའ་ཞིག་ཏུ་དེ་ཁོ་ན་ཉིད་ལ་དཔྱད་ནས་ཡིད་
ལ་བྱེད་པ་ཡོད་ཀྱང༌། ལུས་ལ་གནད་དུ་བསྣུན་པའི་ནུས་པ་ཐོབ་པའི་
རྫོགས་རིམ་པས་བདེ་ཆེན་དྲངས་ཏེ་མཉམ་བཞག་ཏུ་དེ་ཁོ་ན་ཉིད་
བསྐྱངས་པ་ན་ལྟ་ཐོག་ཏུ་བཞག་ནས་བསྒོམ་པ་ངེས་པར་དུ་དགོས་ཀྱང་།
ལྟ་བའི་དཔྱད་པ་གཞུང་གཞན་ནས་འབྱུང་བ་ལྟར་མི་བྱེད་པར་གསུངས་
ཞིང་། དེ་དག་གི་མན་ངག་ཞིབ་པར་ཞལ་ལ་ལྟོས་པར་བཤད་དོ། །ས་
བཅུ་པའི་མདོ་ལས། ཇི་ལྟར་བར་སྣང་བྱ་རྗེས་མཁན་རྣམས་ཀྱིས།།
བརྗོད་པར་ནུས་མ་ཡིན་ཞིང་མི་མཐོང་བ། །དེ་ལྟར་རྒྱལ་བའི་སྲས་
ཀྱི་ས་ཀུན་ཡང་། །བརྗོད་མི་ནུས་ན་ཉན་པར་ག་ལ་ནུས། །ཞེས་སོགས་
ཀྱི་ས་བཅུ་ཡི་མཉམ་བཞག་ཡེ་ཤེས་ཀྱིས་ཡུལ་ཆོས་དབྱིངས་མཐོང་ཚུལ་
ལ་ཁྱད་པར་མེད་པ་གསུངས་ལ། འོན་ཀྱང་ཆོས་དབྱིངས་བསྟོད་པ་
ལས། ཇི་ལྟར་ཚེས་པའི་ཟླ་བ་ལ། །སྐད་ཅིག་སྐད་ཅིག་འཕེལ་བར་
མཐོང་། །དེ་བཞིན་ས་ལ་ཞུགས་རྣམས་ཀྱི། །རིམ་གྱིས་རིམ་གྱིས་
འཕེལ་བར་མཐོང་། །ཞེས་དྲི་མས་རིམ་གྱིས་དག་པའི་ཚེ་ཆོས་སྐུར་
འགྲོ་རྒྱུའི་འགོག་བདེན་རང་སྟེང་དུ་མཐོང་ཚུལ་ལ་ཁྱད་པར་ཡོད་པར་
བཤད་ཅིང་འདི་ལ་འཆད་ཚུལ་གཞན་ཡང་ཡོད་དོ། །དེས་ན་དབུས་
མཐའ་ལས་ས་བཅུ་སོ་སོར་ཆོས་དབྱིངས་ཀུན་འགྲོའི་དོན་དང་མཆོག་



191
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གི་དོན་དུ་རྟོགས་པའི་ཁྱད་པར་སོགས་བཅུ་བཤད་པ་ནི་རྗེས་ཐོབ་ཏུ་ངེས་
པ་འདྲེན་ཚུལ་མི་འདྲ་བ་བཅུ་ཡོད་པའི་དབང་དུ་བྱས་པར་བཤད་དོ།།
ཕར་ཕྱིན་ཐེག་པའི་ས་དང་པོ་བས་འབད་ན་ཡིད་ལུས་ཕྲ་མོའང་འཐོབ་
པར་བཤད་ལ། གསང་བ་བསམ་གྱིས་མི་ཁྱབ་པའི་མདོ་ལས། བྱང་
ཆུབ་སེམས་པའི་ལུས་ནི་སྲ་བ་བསྟན་པ་འཆི་འཕོ་བ་མེད་པ་ཞེས་སོགས་
དང་། ཞི་བའི་བློ་གྲོས་ཆོས་ཀྱི་སྐུས་རབ་ཏུ་ཕྱེ་བའི་ཕྱིར་འདི་ཡང་བྱང་
ཆུབ་སེམས་པའི་ལུས་ཀྱི་གསང་བའོ་ཞེས་སོགས་ཀྱི་ལུང་ལ་བརྟེན་ནས་
ཕར་ཕྱིན་ཐེག་པའི་ས་བརྒྱད་པ་ནས་རྡོ་རྗེའི་ལུས་ཐོབ་ཅིང་དེ་ཆོས་སྐུ་
བཏགས་པ་བ་དང་རྡོ་རྗེའི་ལུས་མཚན་ཉིད་པ་ཡིན་པར་བཤད་དོ། །འོན་
ཀྱང་འདི་ཉིད་བླ་མེད་དུ་དོན་གྱི་འོད་གསལ་གྱི་རིམ་པ་ནས་འཇུག་པ་
ན་དག་པའི་སྒྱུ་མའི་སྐུ་གསར་ཐོབ་དགོས་མིན་སོགས་འགངས་ཆེ་བར་
སྣང་ངོ་། །
གསུམ་པ་དེ་ལྟར་འཁྲུལ་མེད་བརྒྱུད་པའི་མན་ངག་བཞིན་
བསྒོམས་པས་ཆོས་ཉིད་མངོན་དུ་འགྱུར་བ་གདམས་པ་ནི། ཀླུ་སྒྲུབ་
ཟླ་གྲགས་ཀྱི་ཞལ་ཆེམས་རླུང་བཀུར། །འཇམ་དཔལ་སྙིང་པོ་ཡིས་
བྱ་ཞིག་བཏང་བ། །ཐག་རིང་འཚོལ་བ་ཡི་དཀའ་ལས་གཤོལ་ཏེ། །ལྷན་
ཅིག་གནས་པ་ཡི་མ་རྒན་མཐོང་རེ། །ཞེས་བྱུང་། དོན་ནི་ཟུང་འཇུག་



192
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྲུབ་པའི་གོ་འཕང་མངོན་དུ་མཛད་པ་ཀླུ་སྒྲུབ་ཞབས་དང་ཟླ་གྲགས་
གཉིས་ཀྱི་ཞལ་ཆེམས་རླུང་ལ་བཀུར་བ་དང་འདྲ་བའི་བསྟན་བཅོས་
རིགས་ཚོགས་དང་ཚིག་གསལ་སོགས་ཀྱིས་ལེགས་པར་གཏན་ལ་ཕབས་
པའི་ལྟ་བའི་རྣམ་བཞག་རྣམས་བར་གྱི་བརྒྱུད་པ་ཕལ་ཆེར་གྱིས་མཐའ་
ཆོད་པར་མ་བཤད་ཀྱང་། འཇམ་དཔལ་སྙིང་པོ་ཙོང་ཁ་པ་ཆེན་པོ་
ཡིས་སྔོན་རྒྱལ་བ་དབང་པོའི་ཏོག་གི་སྤྱན་སྔར་ཇི་ལྟར་དམ་བཅས་པ་
བཞིན། ཡོད་མེད་སོགས་ཀྱི་མཐའ་ཐམས་ཅད་དང་བྲལ་བའི་གནས་
ལུགས་ཀྱི་དོན་སྤྲིན་བྲལ་དག་པའི་མཁའ་བཞིན་དུ་གསལ་བར་མཛད་
པའི་ལེགས་བཤད་རྨད་དུ་བྱུང་བ་ལྷག་མཐོང་ཆེ་ཆུང་དང་རྩ་འཇུག་
གི་ཊིཀ་ཆེན་དྲང་ངེས་རྣམ་འབྱེད་སོགས་ཞལ་ཤེས་མན་ངག་དང་
བཅས་པའི་བྱ་ཞིག་བཏང་བ་སྟེ་འཕྲིན་ནམ་ལན་བསྐྱེལ་བའི་བཀའ་དྲིན་
ལ་བརྟེན་ནས་རྒྱུད་ཀྱི་མ་བསྡུས་པའི་ཕྱི་ཐག་རིང་གཟུགས་སོགས་ཀྱི་
སྟེང་དུ་གནས་ལུགས་འཚོལ་བ་ཡི་དཀའ་ལས་རེ་ཞིག་གཤོལ་ཏེ། ཉེ་
བ་ནང་རང་གི་རྒྱུད་སྟེང་དུ་གནས་ལུགས་མཐའ་ཆོད་པར་བཙལ་ཏེ་
མྱོང་བ་ལེགས་པར་བཏོན་ནས་རང་གི་སེམས་དང་འབྲལ་མེད་ལྷན་ཅིག་
ཏུ་གནས་པ་ཡི་མ་རྒན་སྟོང་པ་ཉིད་མངོན་སུམ་དུ་མཐོང་བར་རེའོ།།
ཞེས་པའོ། །འདི་ནི་མདོ་དཀོན་མཆོག་སྤྲིན་ལས། སེམས་གང་ཡིན་



193
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་དེ་ཡང་བཙལ་ན་སྟོང་པར་རྟོགས་སོ། །ཞེས་དང་། འདའ་དཀའ་
ཡེ་ཤེས་ལས། སེམས་ནི་ཡེ་ཤེས་འབྱུང་བའི་རྒྱུ། །སངས་རྒྱས་གཞན་
དུ་མ་ཚོལ་ཞིག །ཅེས་སོགས་ཀྱི་དོན་ནོ། །
གཉིས་པ་ཕྱོགས་འཛིན་འགའ་ཡི་འཁྲུལ་པ་མཛུབ་ཚུགས་སུ་
ངོ་སྤྲད་པ་ལ་གསུམ། སྣང་བ་ལིང་པོ་མི་འགོག་ན་སྤྲོས་བྲལ་མི་འཐད་
པའི་སྐྱོན་དང་། སྟོང་ཉིད་རྟོགས་པའི་ལྟ་བ་དང་རྒྱང་རིང་དུ་འགྱུར་
བའི་སྐྱོན། དེ་ཉིད་བཀག་ནའང་སྣང་སྟོང་ཟུང་འཇུག་ཏུ་སོ་ན་གནས་
པའི་ཡོན་ཏན་བསྟན་པའོ། །དང་པོ་ནི། ད་ལྟ་རང་རེ་ཡི་བློ་གསལ་
འགའ་ཞིག །ཚུགས་ཐུབ་བདེན་གྲུབ་སོགས་བརྡ་ལ་ཞེན་པས། །སྣང་
བ་ལིང་ལིང་དེ་རང་སོར་བཞག་ནས། །དགག་རྒྱུ་རྭ་ཅན་ཞིག་འཚོལ་
བར་སྣང་སྟེ། །སྒྲིབ་བྲལ་ཨ་མ་ཡི་བཞིན་རས་དེ་ན། །ལང་ལང་
ལིང་ལིང་དེ་ཡོད་སྐད་མི་འདུག །ཅེས་བྱུང་། དོན་ནི་ད་ལྟ་དབུ་མའི་
གཞུང་ལུགས་སྦྱངས་པའི་རང་རེ་དགེ་ལུགས་པའི་བློ་གསལ་འགའ་ཞིག་
དགག་བྱ་ངོས་འཛིན་པ་ན། མྱོང་བ་ལ་བཀར་ཏེ་བཅར་གྱིས་ངོས་མི་
འཛིན་པར་ཚུགས་ཐུབ་དང་བདེན་གྲུབ་རང་དབང་དུ་གྲུབ་པ་རང་
མཚན་གྱིས་གྲུབ་པ་སོགས་ཀྱི་བརྡ་ལ་ཞེན་པས། རང་ཅག་ཐམས་ཅད་
ཀྱི་བློ་ལ་ཚུར་ལིང་ལིང་པོར་སྣང་བ་འདི་རང་སོར་བཞག་ནས་དེ་ལས་



194
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཞན་བདེན་གྲུབ་ཅེས་པའི་དགག་བྱ་རྭ་ཅོ་ཟིང་ངེ་བའི་རྭ་ཅན་ལྟ་བུ་
ཞིག་འཚོལ་བར་སྣང་སྟེ་སྤྲོས་པའི་སྒྲིབ་བྱེད་དང་བྲལ་བའི་ཨ་མའི་
བཞིན་རས་སམ་ཆོས་ཀྱི་དབྱིངས་དེ་ན་དེ་འདྲ་བའི་ལང་ལང་ལིང་ལིང་
དེ་ཡོད་པའི་སྐད་ཆ་ཚད་ལྡན་གྱི་དབུ་མའི་གཞུང་ལུགས་གང་ནས་ཀྱང་
གསུང་པར་མི་འདུག་གོ་ཞེས་པའོ། །ཕྱག་ཆེན་ཡང་གསལ་སྒྲོན་མེ་
ལས་ཀྱང་། ཡང་མང་པོ་ཞིག་གང་ཟག་མི་འགོག་གང་ཟག་བདེན་
གྲུབ་འགོག་པར་གསུངས་སྙམ་དུ། མཉམ་བཞག་ཏུ་གང་ཟག་ལིང་
པོ་ཞིག་བཞག་ནས་བློ་བྱས་ཀྱི་གང་ཟག་བདེན་གྲུབ་ཞིག་འགོག་པའི་ངལ་
བ་བྱེད་པ་ནི་ཆེས་མི་འཐད་དེ། རྟག་མཐར་འགྱུར་བའི་ཕྱིར་རོ་ཞེས་
དང་། དེས་ན་རང་ཅག་སོ་སྐྱེ་ལ་ད་ལྟའི་སྣང་བ་འཆར་ཚུལ་འདི་ལས་
གཞན་པའི་རྟགས་ཀྱི་དགག་བྱའི་སྣང་ཚུལ་གཞན་མེད་དེ། སོ་སྐྱེའི་
རྒྱུད་ཀྱི་ཤེས་པ་ཐམས་ཅད་མ་རིག་པས་བསླད་པའི་དབང་གིས་ཡུལ་
ཅི་སྣང་ཡང་བདེན་པར་སྣང་བའི་ཕྱིར་རོ། །ཞེས་དང་། ཤར་སྐལ་
ལྡན་རྒྱ་མཚོས། ཡུལ་གང་ཤར་གཞན་ལ་མ་ལྟོས་པར། །ཚུར་ལམ་
ལམ་འཆར་འདི་དགག་བྱ་དངོས། །དེ་ལྟར་མེད་པ་སྟོང་པ་ཉིད། །བློས་
དེ་ལྟར་དུ་འཛིན་ལ་ལྟ་བ་ཟེར། །ཞེས་གསུངས་པ་ལྟར་རོ། །འདི་
དག་ནི་འཇུག་པ་རང་འགྲེལ་ལས། འོ་ན་གང་ཞིག་ཡང་དང་ཡང་དུ་



195
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡུལ་གྱི་ངོ་བོ་ཉིད་དུ་མདུན་དུ་སྣང་བར་མཐོང་བ་དེ་ཅི་ཞིག་ཏུ་འགྱུར་
བར་འོས་ཞེ་ན་ཞེས་པའི་ལན་དུ། གང་གིས་སྤྲིན་ཚོགས་དང་མཚུངས་
གཏི་མུག་སྟུག་པོ་འཇིག་རྟེན་ལ། །ཡོད་པ་དེས་ན་ཡུལ་རྣམས་ལོག་
པ་དག་ཏུ་སྣང་བར་འགྱུར། །ཞེས་དབང་ཤེས་ལ་དགག་བྱའི་བདེན་
གྲུབ་སྣང་བར་གསུངས་པ་རྣམས་ཀྱི་དོན་ནོ། །དེ་ཡང་དབང་ཤེས་ལ་
སྣང་བའི་ལིང་པོ་འདི་འདྲ་བ་འགོག་ཀྱང་། དབང་ཤེས་ལ་སོགས་པ་
རྟོག་མེད་ཀྱི་ཤེས་པའི་འཛིན་སྟངས་ཐམས་ཅད་ནམ་ཡང་རིགས་པས་
སུན་དབྱུང་བ་ནི་མ་ཡིན་པར་ལྷག་མཐོང་ཆེན་མོར་གསུངས་སོ། །དེས་
ན་མྱུ་གུ་ལྟ་བུ་ལ་རང་གི་ངོ་བོས་ཡོད་པར་འཛིན་པ་དང་དེར་མེད་པར་
འཛིན་པ་དང་དེ་གཉིས་གང་གིས་ཀྱང་ཁྱད་པར་དུ་མ་བྱས་པའི་འཛིན་
པ་གསུམ་ཡོད་ལ། ལྟ་བ་སྐྱེས་པའི་རྒྱུད་ལ་གསུམ་ག་ཡོད་ཀྱང་ལྟ་བ་
མ་རྙེད་པའི་རྒྱུད་ལ་དང་པོ་དང་ཐ་མ་གཉིས་ལས་མེད་པའི་ཁྱད་པར་
རྣམས་ཤེས་དགོས་པར་གསུངས་པ་ནི་སྙིང་ལ་བཅང་དགོས་གལ་ཆེ་
སྣང་ངོ༌། །གཞན་ཡང་ཧྲིང་ཧྲིང་པོ་དང་ལིང་ངེ་ཟེར་བར་གོ་ཚུལ་
གཞན་ཡང་ཡོད་དེ། གུང་ཐང་གི་དྲང་ངེས་མཆན་ལས། དོན་སྤྱི་
བྱ་བ་ཡུལ་དེ་དེ་ན་མེད་བཞིན་དུ་ཡིད་ངོར་ལམ་ལམ་འཆར་རྒྱུ་དེ་ཡིན།
འདི་ནི་མིག་གི་ཕར་བལྟས་པ་ན་མདུན་དུ་ཡོ་རེ་ཡོད་པ་འདི་ཀ་ཡིན་པས་



196
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདྲ་བ་གཏན་ནས་མེད་དོ། །ཞེས་དང་། རྒྱུང་ཆད་དུ་ཧྲིང་ཧྲིང་ཡོད་
ཡོད་འདྲ་བ་འདི། ཞེས་དབང་པོའི་ཤེས་པར་གཟུང་འཛིན་རྒྱང་ཆད་
དུ་སྣང་བ་ལ་ཧྲིང་ཧྲིང་དང་ཡོ་རེ་ཡོད་པ་ཞེས་སེམས་ཙམ་པའི་སྐབས་
སུའང་འབྱུང་བའི་ཕྱིར་རོ། །དེ་ལ་དགག་བྱ་ངོས་འཛིན་པའི་ཚད་ནི་
སྐབས་འདིའི་དགག་བྱར་འདོད་རྒྱུ་དེ་འདིའོ་ཞེས་འཁྲུལ་མེད་ངོས་འཛིན་
པ་ཞིག་སྟེ། གྲུབ་མཐའ་གོང་འོག་རྩོད་ཚུལ་གྱིས་ཤེས་སོ། །དེའང་
རང་རྒྱུད་ཀྱི་བདེན་འཛིན་ལྷན་སྐྱེས་ཀྱི་འཛིན་ཚུལ་ལ་བརྟག་སྟེ་མྱོང་
ཐོག་ནས་ངོས་འཛིན་པ་ཤིན་ཏུ་དཀའ་བར་བཤད་དེ། ཤར་སྐལ་ལྡན་
རྒྱ་མཚོས། དུས་ད་ལྟ་ཚོགས་དྲུག་སྣང་བ་ལ། །གང་འཆར་ཡང་
བདེན་གྲུབ་ལམ་ལམ་འཆར། །དེ་ཡིད་ངོར་ཨེ་འཆར་བལྟས་ཙ་ན།
བདེན་གྲུབ་ཀྱང་འཆར་བ་དཀའ་མོ་གདའ། །དུས་ཐོག་མེད་ནས་མཉམ་
འགྲོགས་ཀྱི་བདེན་གྲུབ་ཁོ། །ཕར་བལྟས་ཙ་ན་འཆར་རྒྱུ་མ་མཆིས་
ན༑ ༑ སྔོན་འཛའ་འདྲིས་མེད་པའི་སྟོང་པ་ཉིད། །ཕར་བཙལ་ཡང་
རྙེད་རྒྱུ་ག་ལ་མཆིས། །བདེན་གྲུབ་དེ་ངེས་ན་དགའ་བ་ལ། །བདེན་
མེད་དེ་ངེས་ན་སྐྱིད་པ་ལ། །ཞེས་ཉམས་མྱོང་རུས་པ་ཅན་གྱི་ཚིག་
གསུངས་པ་ལྟར་ཡིན་ངེས་པའི་ཕྱིར་རོ། །བདག་འཛིན་ལྷན་སྐྱེས་ལ་
སྣང་བའི་ང་ལིང་པོ་དེ་དགག་བྱ་ཡིན་ཀྱང་དེ་ལ་དེ་མ་ཡིན་པ་ལས་ལོག་



197
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པར་སྣང་བ་ནི་དོན་སྤྱི་ཡིན་ནོ། །ཡང་དགག་བྱ་ངོས་འཛིན་པའི་ཚད།
གང་ཟག་རང་ངོས་ནས་ཡོད་ཟེར་བ་དང་རང་ངོས་ནས་མེད་ཟེར་བའི་
ཡོད་མེད་ཀྱི་ཚད་ཐིག་པ་ལ་ཟེར་བ་ཡིན་ཞེས་མཁས་པས་བཤད་པའང་
ཡོད་དོ། །
| གཉིས་པ་སྟོང་ཉིད་རྟོགས་པའི་ལྟ་བ་དང་རྒྱང་རིང་དུ་གྱུར་པའི་
སྐྱོན་ནི། གནད་འགག་མ་ཐིགས་པའི་བཤད་བཤད་མང་ན། །ཨ་
མ་རྒན་མོ་དེ་བྲོས་དོགས་འདུག་གོ །ཞེས་བྱུང་། དོན་ནི་ཐ་སྙད་པ་
ཁྱེད་ཅག་དོན་གྱི་གནད་འགག་ངོ་མ་གཏིང་མ་ཕིགས་པའི་ཟེར་སྒྲོས་
ཀྱི་བཤད་བཤད་མང་ན། རང་དང་ལྷན་ཅིག་ཏུ་གནས་པའི་ཨ་མ་རྒན་
མོ་སྟོང་པ་ཉིད་དེ་རང་གི་བློ་ཡུལ་དུ་ཚུར་མི་འོང་པར། གནས་ལུགས་
ལ་དཔྱོད་པའི་བློ་དང་རྒྱང་ཆད་དུ་གྱུར་ཏེ་ཕར་བྲོས་པ་ལྟར་འགྱུར་དུ་
དྭགས་པར་འདུག་གོ །ཞེས་པའོ། །འདི་ནི་རིགས་པ་དྲུག་ཅུ་པ་ལས།།
གང་དག་བརྟེན་ནས་དངོས་པོ་རྣམས། །དེ་ཉིད་དུ་ནི་གྲུབ་འདོད་པ།།
དེ་དག་ལ་ཡང་རྟག་སོགས་སྐྱོན། །དེ་དག་ཇི་ལྟར་འབྱུང་མི་འགྱུར།།
ཞེས་དང་། རིན་ཆེན་ཕྲེང་བ་ལས། དེ་ཚེ་དམ་ཆོས་གནས་མེད་པ།།
ཕྲ་རབ་མངོན་སུམ་མ་ཡིན་པ། ཟབ་མོ་ད་ཀོ་ཇི་ལྟ་བུར། སེམས་ལ་
བདེ་བླག་འཇུག་པར་འགྱུར། །ཞེས་སོགས་ཀྱི་དོན་ནོ། །



198
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསུམ་པ་དེ་ཉིད་བཀག་ནའང་སྣང་སྟོང་ཟུང་འཇུག་ཏུ་སོ་ན་
གནས་པའི་ཡོན་ཏན་བསྟན་པ་ནི། ཡོད་ཞིག་ཡོད་མོད་ཀྱང་ད་ལྟའི་
འདི་འདྲའི། །རོང་རོང་འགལ་འདུ་ཅན་ཡིན་ཚོད་མི་སྣང་། །ཕ་མ་
མཛའ་གཅུགས་ཀྱིས་འབྲལ་མེད་བག་ཕེབས། །འཇམ་འཇམ་སྐྱིད་
སྐྱིད་ཞིག་ཡིན་པར་སྣང་ངོ༌། །ཞེས་བྱུང་། དོན་ནི་ད་ལྟ་སེམས་ཅན་
རྣམས་ཀྱི་བློ་ལ་སྣང་བའི་གཟུགས་སོགས་ལིང་ལིང་པོ་འདི་འགོག་ན་
གཟུགས་སོགས་གཏན་མེད་དུ་མི་འགྱུར་རམ་སྙམ་ན། ཡོད་ཞིག་ཡོད་
མོད་ཀྱང་ད་ལྟའི་སྣང་བ་འདི་འདྲའི་རོང་རོང་པོ་དོན་ལ་བྱ་བྱེད་འཐད་
བཞིན་དུ་མི་འཐད་པ་ཅན་གྱི་སྣང་ཚུལ་འགལ་འདུ་ཅན་འདི་འདྲ་ཡིན་
ཚོད་མི་འདུག་སྟེ། སྟོང་དང་རྟེན་འབྱུང་གི་ཕ་མ་གཉིས་སྟོང་པའི་ངང་
དུ་མཐུན་པའི་མཛའ་གཅུགས་ཀྱིས་མི་འདོར་བས་འབྲལ་བ་མེད་པ།
དགག་བྱའི་སྤྲོས་པས་དབེན་པས་བག་ཕེབས་པ། དེ་ལྟར་བློ་ངོར་འཇོག་
མི་བདེ་བ་མེད་པས་འཇམ་འཇམ་པ། གཅིག་པུར་གནས་ཀྱང་དགའ་
བའི་ཅ་ཅོ་འཆོར། །ཞེས་པ་ལྟར། རྟོགས་ན་དགའ་བ་སྐྱེད་པས་སྐྱིད་
སྐྱིད་པ་ཞིག་ཡིན་པར་སྣང་ངོ་། །ཞེས་པའོ། །འདི་ནི་ཏིང་འཛིན་
རྒྱལ་པོ་ལས། གང་དག་བསམ་ཡས་ཆོས་རྣམས་འདི་ཤེས་པ། །མི་
རྣམས་དེ་དག་རྟག་ཏུ་བདེ་བ་ཡིན། །ཞེས་དང་། བྱང་ཆུབ་སེམས་



199
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འགྲེལ་ལས། ཆོས་རྣམས་སྟོང་པ་འདི་ཤེས་ནས། །ལས་དང་འབྲས་
བུ་བརྟེན་པ་གང་། །ངོ་མཚར་བས་ཀྱང་འདི་ངོ་མཚར། །རྨད་བྱུང་
བས་ཀྱང་འདི་རྨད་བྱུང་། །ཞེས་སོགས་ཀྱི་དོན་ནོ། །དེ་ཡང་བཞི་
བརྒྱ་པ་ལས། ཞི་སྒོ་གཉིས་པ་མེད་པ་དང་། །ཞེས་པ་ལྟར། སུས་
སྟོང་པ་ཉིད་ཀྱི་ལྟ་བ་རྟོགས་ན་གང་ཟག་དེ་ཐར་པའི་སྒོར་ཚུད་པ་དང་
ཐར་ལམ་དུ་སླེབ་པར་འཇོག་གི་དེ་ཕན་ཆད་ནི་མ་ཡིན་ཏེ། བསྟན་
པ་གཞན་ཐམས་ཅད་དེ་སྨིན་བྱེད་འཇུག་པའི་སྦྱོར་བ་ཙམ་ཡིན་ལ།
དངོས་གཞི་སྙིང་པོའི་དོན་ནི་ཡང་དག་པའི་ལྟ་བ་ཡིན་པའི་ཕྱིར་ཏེ། ཇི་
སྐད་དུ། ཁྱོད་ཀྱི་ཇི་སྙེད་བཀའ་བསྩལ་པ། །རྟེན་འབྲེལ་ཉིད་ལ་བརྩམས་
ཏེ་འཇུག །དེ་ཡང་མྱ་ངན་འདའ་ཕྱིར་ཏེ། །ཞི་འགྱུར་མིན་མཛད་
ཁྱོད་ལ་མེད། །ཅེས་དང་། བསྟན་པའི་སྙིང་པོ་སྟོང་པ་ཉིད། །ཅེས་
གསུངས་པའི་ཕྱིར། འོན་ཀྱང་རང་རྒྱུད་པ་མན་ཆད་ཀྱིས་ཁྱད་ཆོས་
བཅུ་དྲུག་གི་སྟོང་བདག་མེད་རྟོགས་པ་ན་ཐར་ལམ་དུ་སླེབ་པར་འཇོག་
པ་ནི་ཁྱད་པར་རོ། །
གཉིས་པ་རྒྱ་བོད་ཀྱི་མཁས་པ་གཞན་གྱི་བཞེད་པ་བརྗོད་ཅིང་
དོགས་པ་བསལ་བ་ལ་གཉིས། བཞེད་པ་བརྗོད་པ་དངོས་དང་། ཐུན་
མོང་མ་ཡིན་པའི་བཞེད་སྲོལ་ལ་གཞན་གྱི་དོགས་པ་བསལ་བའོ། །དང་



200
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པོ་ལ་གཉིས། རྒྱ་གར་གྱི་གྲུབ་མཐའ་སྨྲ་བ་གཞན་གྱི་བཞེད་པ་བརྗོད་
པ་དང་། བོད་ཀྱི་དབུ་མར་སྨྲ་བ་གཞན་གྱི་བཞེད་པ་བརྗོད་པའོ། །དང་
པོ་ནི། བྱེ་མདོ་རྣམ་རིག་དང་ཤར་གསུམ་མཁན་པོས། །ཨ་མ་གླང་
ཆེན་གྱི་ཐལ་ཀར་གཟུགས་ལ། །བེམ་པོ་འཛུམ་རིས་ཀྱི་རྒྱ་སྟག་ཁྲ་
བོ༑ ༑འཛིན་པ་ཀླད་མེད་ཀྱི་སྤྲེའུ་སྨྱོན་པ། །གཉིས་མེད་ཚུགས་ཐུབ་
ཀྱི་དོམ་བུ་ངར་མའི། །ཐ་སྙད་སྣ་ཚོགས་ཤིག་འདོགས་པར་བྱེད་ཀྱང་།།
ཨ་མ་རྒན་མོ་དེ་སྟོར་ནས་འདུག་གོ །ཞེས་བྱུང༌། དོན་ནི། བྱེ་བྲག་
བཤད་མཚོའི་རྗེས་སུ་འབྲངས་ཏེ་གྲུབ་མཐའ་སྨྲ་བས་སམ། དུས་གསུམ་
རྫས་ཀྱི་བྱེ་བྲག་ཏུ་སྨྲ་བས་ན་བྱེ་བྲག་སྨྲ་བ་སྟེ། རྩ་བའི་སྡེ་པ་བཞིའམ་
སྡེ་པ་བཅོ་བརྒྱད་པོ་དང་། གཙོ་བོར་བཅོམ་ལྡན་འདས་ཀྱི་མདོ་སྡེའི་
རྗེས་སུ་འབྲངས་ཏེ་གྲུབ་མཐའ་སྨྲ་བས་ན་མདོ་སྡེ་པ་སྟེ་ལུང་དང་རིགས་
པའི་རྗེས་འབྲངས་ཀྱི་མདོ་སྡེ་པ་གཉིས་དང་། ཁམས་གསུམ་པོ་རྣམ་
རིག་ཉིད་དང་སེམས་ཙམ་དུ་སྨྲ་བས་ན་སེམས་ཙམ་པ་སྟེ། རྣམ་བདེན་
པ་དང་རྣམ་རྫུན་པ་ལྟ་བུ། དབུ་མ་རང་རྒྱུད་པའི་ཤིང་རྟའི་སྲོལ་འབྱེད་
ཀྱི་བསྟན་བཅོས་ཆེན་པོ་ཤེས་རབ་སྒྲོན་མེ་རྩོམ་པ་པོ་སློབ་དཔོན་ལེགས་
ལྡན་འབྱེད་དང་། དེའི་རྗེས་སུ་འབྲངས་ཏེ་དབུ་མ་བདེན་གཉིས་མཛད་
པ་པོ་སློབ་དཔོན་ཡེ་ཤེས་སྙིང་པོ་དང་། རང་རྒྱུད་ཞལ་གྱིས་བཞེས་



201
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱང་ཕྱི་དོན་མེད་པའི་དབུ་མའི་སྲོལ་འབྱེད་ཀྱི་བསྟན་བཅོས་དབུ་མ་
རྒྱན་རྩོམ་པ་པོ་སློབ་དཔོན་ཞི་བ་འཚོ་དང་། དེ་ཉིད་ཀྱི་རྗེས་སུ་འབྲངས་
པའི་བསྟན་བཅོས་དབུ་མ་སྣང་བ་མཛད་པ་པོ་སློབ་དཔོན་ཀ་མ་ལ་ཤཱི་
ལ་སྟེ། མདོར་ན་བྱེ་མདོ་རྣམ་རིག་དང་ཤར་གསུམ་གྱི་མཁན་པོ་རྗེས་
འབྲངས་བཅས་པ་རྣམས་ཀྱིས་ཆོས་རྣམས་ཀྱི་གནས་ལུགས་དོན་དམ་
པའི་བདེན་པ་ཨ་མ་སྟོང་པ་ཉིད་ནི་རང་ངོས་ནས་གྲུབ་པས་སྟོང་པ་ཞིག་
ཡིན་པ་ལ། མཁས་པ་དེ་ཐམས་ཅད་ཀྱིས་རང་ངོས་ནས་མེད་ན་དེ་
ནས་ཅི་ཞིག་ཡོད་སྙམ་ནས་རང་ངོས་ནས་གྲུབ་པ་གཞིར་བྱས་ཏེ། དེ་
ཡང་བྱེ་མདོ་གཉིས་ཀྱིས་གནས་ལུགས་དོན་དམ་པའི་བདེན་པ་ནི་རྡུལ་
ཕྲ་རབ་ཆ་མེད་བསགས་པའི་ཕྱི་དོན་གྱི་བེམ་པོ་ཡུལ་རང་རང་གི་སྡོད་
ལུགས་ཀྱི་ངོས་ནས་རྫས་སུ་གྲུབ་པའི་དངོས་པོ་ཞིག་དགོས་པར་སྨྲ་ལ།
སེམས་ཙམ་པ་རྣམས་ཕྲ་རབ་ཆ་མེད་བསགས་པའི་ཕྱི་དོན་གྱི་དངོས་
པོ་དེ་འདྲ་མི་སྲིད་ཀྱང་། དོན་དམ་པའི་བདེན་པ་ནི་བདེན་པར་གྲུབ་
པའི་འཛིན་པ་གཟུང་བ་དང་རྫས་གཞན་གྱིས་སྟོང་བ་ལ་བྱེད་ཅེས་
བཤད། ལེགས་ལྡན་ཡབ་སྲས་དང་ཞི་འཚོ་སྟེ་ཤར་གསུམ་མཁན་པོས་
འཛིན་པ་བདེན་གྲུབ་དེ་ནི་མི་སྲིད་ཅིང་གཟུང་འཛིན་རྫས་གཞན་གྱིས་
སྟོང་ནའང་། ཆོས་རྣམས་ཀྱི་གནས་ལུགས་མཐར་ཐུག་པའི་དོན་དམ་



202
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བདེན་པ་ནི་གཟུང་འཛིན་གཉིས་ཀ་བདེན་གྲུབ་ཀྱི་སྟོང་པ་ལ་བྱེད་ཅིང་།
སྟོང་པ་དེ་ཡང་ཚུགས་ཐུབ་ཏུ་གྲུབ་པ་ཞིག་དགོས་ཞེས་ཟེར་བ་འདི་ནི་
རིམ་བཞིན། དཔེར་ན། གླང་པོ་ཐལ་ཀར་གྱི་གཟུགས་ལ་འཛུམ་རིས་
བཀྲ་བའི་རྒྱ་སྟག་ཁྲ་བོ་ཡིན་ཞེས་པ་དང་། ཀླད་པ་མེད་པའི་སྤྲེའུ་སྨྱོན་
པ་ཡིན་ཞེས་པ་དང་། ཐད་དཀར་འཕྱོ་བའི་དོམ་བུ་ངར་མ་ཡིན་ཞེས་
སོ་སོ་ནས་ལོག་པར་སྨྲས་པ་དང་འདྲ་བར་དཔེ་དོན་སྦྱར་ཏེ་བསྟན་ཏོ།།
དེའི་ཕྱིར་གྲུབ་མཐའ་སྨྲ་བ་དེ་རྣམས་ཀྱི་དོན་དམ་བདེན་པ་ནི་ཕྱི་དོན་
གྱི་བེམ་པོ་བདེན་གྲུབ་དང་། འཛིན་པ་གཟུང་བ་དང་དོན་གཞན་གྱིས་
སྟོང་བ་དང་། གཟུང་འཛིན་གཉིས་ཀར་བདེན་པར་མེད་པའི་སྟོང་
པ་དང་དེ་ཡང་ཚུགས་ཐུབ་ཏུ་གྲུབ་པར་དགོས་པ་སོགས་ཀྱི་ཐ་སྙད་སྣ་
ཚོགས་ཤིག་འདོག་པར་བྱེད་ཅིང་སྨྲ་མོད་ཀྱང་། ཨ་མ་རྒན་མོ་སྟོང་
པ་ཉིད་དེ་བློ་ཡུལ་དུ་སྟོར་ནས་མ་རྙེད་འདུག་གོ །ཞེས་པའོ། །འདི་
དག་གི་བཞེད་ཚུལ་གནད་བསྡུས་གོང་དུ་བྲིས་ཟིན་ཏོ། །རྩ་བ་འདིར་
བྱེ་མདོ་གཉིས་བེམ་པོས་མཚོན་པའི་ཕུང་པོ་ལྔ་གནས་ལུགས་དོན་དམ་
པའི་བདེན་པར་འདོད་པ་མཚུངས་པའི་ཆ་ནས་ལྷན་དུ་བཤད་ཀྱང་། བྱེ་
སྨྲས་འདུ་མ་བྱས་གསུམ་ཆ་མེད་དང་དོན་དམ་བདེན་པར་འདོད་ཀྱང་
མདོ་སྡེ་པས་དེ་ལྟར་མི་འདོད་པ་དང་། མདོ་སྡེ་པས་དོན་དམ་བདེན་



203
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་དངོས་པོ་དང་དོན་གཅིག་ཏུ་འདོད་ཀྱང་། བྱེ་སྨྲས་དེ་ལྟར་མི་འདོད་
པ་ལྟ་བུའི་བདེན་གཉིས་འདོད་ཚུལ་མི་འདྲ་བའི་ཁྱད་པར་གཞན་ཡང་
ཡོད་དོ། །སྡེ་པ་འདི་གཉིས་ཀྱིས་རང་གི་འདོད་པའི་དོན་དམ་པའི་བདེན་
པ་ཉིད་ཉོན་མོངས་སྤོང་བའི་ལམ་གྱི་དམིགས་པར་མི་འདོད་ཅིང་། དེ་
སྤོང་བྱེད་ལམ་གྱི་དམིགས་པ་ནི་མི་རྟག་སོགས་བཅུ་དྲུག་དང་གཙོ་བོ་
ཕུང་པོ་ལས་ངོ་བོ་ཐ་དད་པའི་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་
ལ་བྱེད་པ་རང་རྒྱུད་པ་མན་ཆད་གཞན་དང་མཐུན་ནོ། །ཤེས་པ་ལ་
རྙེད་པ་དང་། མ་ཤེས་པ་ལ་སྟོར་བའི་ཐ་སྙད་རྙིང་རྒྱུད་ལས་ཀྱང་འབྱུང་
སྟེ༑ དགོངས་འདུས་ལེའུ་བཞི་པར། གཞན་ནས་མ་བྱུང་རང་འབྱུང་
བར། །ཤེས་ལ་རྙེད་བཏགས་མ་ཤེས་ལ། །སྟོར་ཞེས་ཐ་སྙད་བཏགས་
པར་ཟད། །ཅེས་སོ། །རྩ་བའི་དཔེ་དོན་དང་ཕྱོགས་མཚུངས་རྗེ་གུང་
ཐང་པས་ཀྱང་། ཁོང་དོན་སྨྲ་དོན་གྱི་ས་ལེ་སྦྲམ། །བདག་རགས་
པའི་གཡའ་དང་བྲལ་ཤུལ་ན། །དོན་བདེན་གྲུབ་དངོས་པོའི་རང་
མདངས་ཤིག །ཚུར་རྣམ་པ་གཏོད་བྱེད་ཡོད་དོ་ཟེར། །དེ་བཀག་
སྟེ་རྣམ་རིག་སྨྲ་བ་རྣམས། །ནང་འཛིན་པ་པིར་གྱི་ངོས་འདི་ན། །ཡུལ་
སྣ་ཚོགས་མདངས་བཀྲ་བག་ཆགས་ཀྱི། །ཚོན་བདེན་པའི་ཤས་གཅིག་
ཡོད་པར་སྨྲ། །ཁོང་རང་རྒྱུད་པ་རྣམས་བདེན་པའི་དངོས། །ཡུལ་



204
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡུལ་ཅན་གང་ལ་མི་དམིགས་ཀྱང་། །ལྕགས་རྡོ་དང་ཕྲད་པའི་རྟེན་
འབྱུང་ལས། །མེ་འབྱུང་བ་སྲེག་བྱེད་རང་མཚན་ཟེར། །ཞེས་པའི་
ཐུགས་རྩོམ་ཚིག་དང་རྒྱན་གྱི་ཉམས་འགྱུར་དོན་གྱི་འགངས་རྣམས་ངོ་
མཚར་བར་མཐོང་ནས་བྲིས་སོ། །
གཉིས་པ་བོད་ཀྱི་དབུ་མར་སྨྲ་བ་གཞན་གྱི་བཞེད་པ་བརྗོད་པ་
ནི༑ ས་རྙིང་ཀར་འབྲུག་གི་མཁས་གྲུབ་མང་པོས། །གསལ་སྟོང་འཛིན་
མེད་ཀྱི་རང་གི་རིག་པ། །ཀ་དག་ལྷུན་གྲུབ་ཀྱི་ཀུན་བཟང་རང་ཞལ།
།མ་བཅོས་ལྷན་སྐྱེས་ཀྱི་ཕྱག་རྒྱ་ཆེན་པོ། །ཡོད་མིན་མེད་མིན་གྱི་ཁས་
བླངས་བྲལ་སོགས། །སྣ་ཚོགས་ཐ་སྙད་ཀྱི་ཞལ་ཕོ་སྒྲོགས་ཀྱང་།།
གཤིས་ལུགས་ཐིག་པོ་ཞིག་ཡིན་ན་ལེགས་ཏེ། །མཛུབ་མོ་འཛུགས་
ས་དེ་ཅི་ཞིག་ཡིན་ཨང་། །ཞེས་བྱུང་། དོན་ནི། ས་རྙིང་ཀར་འབྲུག་
གི་མཁས་གྲུབ་མང་པོས་གནས་ལུགས་ཀྱི་དོན་འདི་ལྟར་བཞེད་དེ། དེ་
ཡང་ས་ཆེན་ཀུན་དགའ་སྙིང་པོ་དང་། ས་པཎྜི་ཏ་ཀུན་དགའ་རྒྱལ་མཚན་
སོགས་ས་ཆེན་གོང་མ་རྣམས་ཀྱི་བཀའ་སྲོལ་གཙོ་བོར་འཛིན་པའི་ས་
སྐྱ་པ་རྣམས་ཀྱིས་གསལ་བ་སེམས་ཀྱི་མཚན་ཉིད། སྟོང་པ་སེམས་
ཀྱི་རང་བཞིན་གསལ་སྟོང་ཕན་ཚུན་མི་འདོར་བ་གསལ་བའི་དུས་ན་
སྟོང་། སྟོང་པའི་དུས་ན་གསལ་བ། གསལ་སྟོང་ཟུང་འཇུག་གམ་



205
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསལ་སྟོང་འཛིན་མེད་དེ་ཉིད་གནས་ལུགས་མཐར་ཐུག་ཏུ་བཤད།
གཙོ་བོ་སློབ་དཔོན་ཆེན་པོ་པདྨ་འབྱུང་གནས་ཀྱི་གསང་སྔགས་ཀྱི་
གདམས་པའི་སྲོལ་འཛིན་རྙིང་མ་པ་རྣམས་ཀྱིས་ངོ་བོ་ཀ་ནས་དག་ཅིང་
རང་བཞིན་ལྷུན་གྱིས་གྲུབ་པ་ཐུགས་རྗེའི་རྩལ་སྣང་མ་འགག་པ། ཀུན་
ཏུ་བཟང་པོའི་རང་ཞལ་ཡེ་དག་ཟང་ཐལ་ཆེན་པོ་ཆོས་ཐམས་ཅད་ཀྱི་
གནས་ལུགས་སུ་བཤད། ཀརྨ་པ་དུས་གསུམ་མཁྱེན་པའི་གདམས་རྒྱུན་
གཙོ་བོ་འཛིན་པ་ཀརྨ་བཀའ་བརྒྱུད་པ་དང་། འགྲོ་མགོན་གཙང་པ་
རྒྱ་རས་ཀྱི་རྗེས་འཇུག་འབྲུག་གི་བཀའ་བརྒྱུད་པ་རྣམས་ཀྱིས་རྒྱུ་རྐྱེན་
གྱིས་གསར་དུ་མ་བཅོས་པ་གཉུག་མ་ལྷན་ཅིག་སྐྱེས་བའི་ཡེ་ཤེས།
གཟུགས་ཅན་གང་དུའང་མ་གྲུབ་པའི་སྟོང་སང་ནམ་མཁའ་ལྟ་བུའི་ཕྱག་
རྒྱ་ཆེན་པོ་གནས་ལུགས་མཐར་ཐུག་ཏུ་བཤད། པ་ཚབ་ཉི་མ་གྲགས་
ཀྱི་སྲོལ་འཛིན་ཞང་ཐང་སག་པ་སོགས་ཆོས་ཐམས་ཅད་ཡོད་པའང་
མ་ཡིན་མེད་པའང་མ་ཡིན་གཉིས་ཀའང་མ་ཡིན། གཉིས་ཀ་མ་ཡིན་
པའང་མ་ཡིན་པའི་ཁས་བླངས་ཐམས་ཅད་དང་བྲལ་བ་གནས་ལུགས་
སུ་སྒྲོགས་པར་བྱེད་ལ། རྩ་བའི་སོགས་ཁོང་ནས་ཇོ་ནང་པས་བདེ་
གཤེགས་སྙིང་པོ་གཞན་སྟོང་རྟག་བརྟན་མཚན་དཔེ་གསལ་རྫོགས་ཅན་
དུ་འདོད་པ་བསྡུས་ཏེ། དེ་ལྟར་བོད་ཀྱི་དབུ་མ་སྨྲ་བ་རྣམས་ཀྱིས་འཆད་



206
ལྟ་མགུར་ཨ་མ་ངོ་ཤེས་ཀྱི་འ
ཀྱི་འགྲེལ་པ།
ཚུལ་སྣ་ཚོགས་པའི་ཐ་སྙད་ཀྱི་ཞལ་ཕོ་སྒྲོགས་པར་བྱེད་ཀྱང་། བསམ་
དོན་མ་འཕྱུགས་པའི་གཤིས་ལུགས་ཐིག་པོ་ཞིག་ཡིན་ན་ཤིན་ཏུ་ལེགས་
ཏེ་བསྟན་པའི་སྙིང་པོ་སྟོང་པ་ཉིད་ཀྱི་དོན་ལེགས་པར་དགོངས་ཏེ་བཤད་
པའི་ཕྱིར། འོན་ཀྱང་རྩོད་མེད་ཡོངས་གྲགས་ཀྱི་གཞུང་ལུགས་ཆེན་
པོ་རྣམས་ཀྱི་སྒྲས་ཟིན་ལ་ཆེར་མ་བསྟུན་པ་དང་། གང་གིས་གང་སྟོང་
པ༑ ཚུལ་ཇི་ལྟར་སྟོང་པ། དེ་ལ་ལྷག་མར་ལུས་པ་སོགས་ཀྱི་ངོ་སྤྲོད་
ཀྱང་མི་སྣང་བས། མཛུབ་མོ་འཛུགས་ས་ངོ་མ་དེ་ཇི་འདྲ་ཞིག་ཡིན་
ཨང་སྙམ་དུ་དབུ་སེམས་ཀྱི་གཞུང་ལུགས་ལ་སྦྱངས་པའི་མཁས་པ་
གཞན་རྣམས་སེམས་པར་བྱེད་དོ། །ཞེས་པའོ། །ཚུལ་འདི་ལ་རྗེ་གུང་
པས། ཉམས་མྱོང་བརྡ་ཡི་ཚིག་ཐང་དེས། །ཕན་འགའ་སྲིད་ཀྱང་
གོལ་པ་མང་། །དགག་སྒྲུབ་སྦྱོར་བ་ཀུན་ཚང་བ། །ཁྱེད་གསུང་ཐར་
འདོད་ཡོངས་ཀྱི་གསོས། །ཞེས་ཀྱང་གསུངས་སོ། །
གཉིས་པ་ཐུན་མོང་མ་ཡིན་པའི་བཞེད་སྲོལ་ལ་གཞན་གྱིས་
དྲོགས་པ་བསལ་བ་ལ་གཉིས། རྒྱ་གར་གྱི་གྲུབ་མཐའ་སྨྲ་བ་གཞན་གྱི་
དྲོགས་པ་བསལ་བ་དང་། བོད་ཀྱི་དབུ་མར་སྨྲ་བ་གཞན་གྱི་དོགས་པ་
བསལ་བའོ། །དང་པོ་ནི། ཕྱི་དོན་མ་བཤིག་པས་བློ་འཚུབ་མི་དགོས།
དོན་སྨྲ་སྡེ་གཉིས་རྣམས་དགྱེས་དགྱེས་མཛོད་ཅིག །རང་རིག་མ་ཡིན་



207
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡང་ཚད་གཞལ་འཐད་པས། །རྣམ་རིག་སྨྲ་བ་ཀུན་དགྱེས་དགྱེས་
མཛོད་ཅིག །རང་མཚན་མ་གྲུབ་ཀྱང་རྟེན་འབྲེལ་བཀྲ་བས། །ཤར་
གསུམ་མཁན་པོ་ཀུན་དགྱེས་དགྱེས་མཛོད་ཅིག །ཅེས་བྱུང་། དོན་
ནི་ངེད་རང་བཞིན་གྱིས་སྟོང་པར་འདོད་པའི་ཕྱོགས་ལ་ཁྱེད་དོན་སྨྲ་
གཉིས་ལྟར་ནང་གི་བློས་བཞག་པ་ལ་མ་ལྟོས་པའི་ཕྲ་རབ་ཆ་མེད་
བསགས་པའི་ཕྱི་དོན་ལིང་ལིང་པོ་དེ་འདྲ་མེད་ཀྱང་། འཇིག་རྟེན་ན་
བསྙོན་དུ་མེད་པའི་ཕྱི་དོན་འདི་ནི་དོན་དམ་དཔྱོད་བྱེད་དང་། ཐ་སྙད་
དཔྱོད་བྱེད་ཀྱི་ཚད་མ་གང་གིས་ཀྱང་མི་ཁེགས་ཤིང་། ངེད་ཀྱིས་བཀག་
པའང་མེད་ལ། ཕྱི་དོན་བདེན་གྲུབ་བཀག་པས་ཕྱི་དོན་བཤིག་སྙམ་
དུ་བློ་འཚུབ་མི་དགོས་པར་སྣང་ཙམ་གྱིས་ཕྱི་དོན་ཁས་ལེན་པ་ལ་དོན་
སྨྲ་སྡེ་གཉིས་རྣམས་དགྱེས་དགྱེས་མཛོད་ཅིག །སེམས་ཙམ་པ་ཁྱེད་
ཀྱིས་མྱོང་བ་ཡོད་དེ། དྲན་པ་ཡོད་པའི་ཕྱིར་ཞེས་པ་ལྟ་བུའི་རང་རིག་
སྒྲུབ་བྱེད་ཀྱི་རིགས་པ་ཇི་སྙེད་བཀོད་པ་དེ་ཀུན་གྱིས་རང་རིག་མི་འགྲུབ་
ལ༑ དེ་ལས་གཞན་དུ་རང་རིག་སྒྲུབ་བྱེད་རྣམ་དག་ཀྱང་མེད་པས།
གཞན་དབང་གི་ཤེས་པ་དེ་རྣམས་འགྲུབ་བྱེད་ཀྱི་རང་རིག་ཡོད་པ་མ་
ཡིན་ཡང་། ཡུལ་ཅན་ཤེས་པ་ཐམས་ཅད་རང་གི་གཞལ་བྱའི་རྣམ་
པ་རྗེས་སུ་བྱེད་པ་ཙམ་གྱིས་ཡུལ་ཅན་རང་གི་ངོ་བོ་ཡོད་པར་རྙེད་པས།



208
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡུལ་ཡུལ་ཅན་ཕན་ཚུན་ལྟོས་ཏེ་ཚད་མའི་གཞལ་བྱ་དང་འཇལ་བྱེད་
འཐད་པས། རྣམ་རིག་སྨྲ་བ་ཁྱེད་ཀུན་གྱིས་ངེད་དབུ་མ་པས་ཚད་གྲུབ་
བཀག་གོ་སྙམ་དུ་མི་སེམས་པར་ཚད་གྲུབ་ཁས་བླངས་སོ་སྙམ་དུ་ཐུགས་
དགྱེས་དགྱེས་མཛོད་ཅིག །རྟོག་གེ་འབར་བར་ཀུན་བཏགས་ནི་མེད་
པ་མ་ཡིན་ཏེ། ཞེས་སོགས་ཀྱིས་སེམས་ཙམ་པས་ཀུན་བཏགས་རང་
གི་མཚན་ཉིད་ཀྱིས་མ་གྲུབ་པར་འདོད་པ་བཀག་ནས་ཀུན་བཏགས་རང་
གི་མཚན་ཉིད་ཀྱིས་གྲུབ་པར་བཤད་པ་དང་། ཡེ་ཤེས་སྙིང་པོའི་བདེན་
གཉིས་རང་འགྲེལ་ལས། སྣང་བ་དང་མཐུན་པར་དངོས་པོ་ལ་གནས་
པའི་ཕྱིར། ཞེས་དབང་ཤེས་ལ་རང་མཚན་སྣང་བ་སྨྱོན་མེད་དོན་ལ་
གནས་པར་བཤད་པ་དང་། ཞི་འཚོས་མ་བརྟག་གཅིག་པུ་ཉམས་དགའ་
བ་ཞེས་ཉམས་དགའ་བའི་རང་མཚན་སྣང་བ་མི་འགོག་པར་བཤད་པ་
སོགས་ཤར་གསུམ་གྱི་མཁན་པོས་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་བཞེད་ཀྱང་། དཔལ་ལྡན་ཟླ་བས་རང་རྒྱུད་པ་ལ་
དམིགས་བསལ་ཅན་གྱི་དགག་པ་བཞི་དང་། རང་རྒྱུད་འགོག་པའི་
རིགས་པ་ལ་སོགས་ཀྱིས་རང་གི་མཚན་ཉིད་ཀྱིས་གྲུབ་པ་ཐ་སྙད་དུ་ཡང་
ཁེགས་པས་འདིར་ཁས་མི་ལེན་ཡང་། རང་བཞིན་གྱིས་སྟོང་པ་དང་
རྟེན་འབྱུང་དོན་གཅིག་པ་ངེད་ཀྱི་ཕྱོགས་ལ་མིང་རྐྱང་བཏགས་ཡོད་



209
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཙམ་གྱི་ཕྱི་ནང་སྣོད་བཅུད་ཀྱི་རྟེན་འབྲེལ་གྱི་བཀོད་པ་ཇི་སྙེད་པ་ཐམས་
ཅད་འཐད་ལྡན་དུ་ལེགས་པར་བཀྲ་བས། རང་མཚན་བཀག་པས་རྟེན་
འབྲེལ་ཡང་ཁེགས་སོ་སྙམ་དུ་མི་སེམས་པར་རྟོག་པས་བཏགས་ཙམ་
གྱི་རྟེན་འབྲེལ་ལེགས་པར་ཁས་བླངས་སོ་སྙམ་དུ་ཤར་གསུམ་མཁན་
པོ་ཀུན་དགྱེས་དགྱེས་མཛོད་ཅིག །ཅེས་པའོ། །དེ་ལྟར་རང་སྡེ་དེ་
དག་གི་ལྟ་བའི་རྣམ་བཞག་མདོར་བསྡུས་ནི་བརྗོད་ཟིན་ལ། སེམས་
ཙམ་པ་མན་ཆད་ཀྱི་རང་སྡེ་ཐམས་ཅད་ཀྱིས། རང་བཞིན་གྱི་སྟོང་
པ་ལ་འཁོར་འདས་ཀྱི་རྣམ་བཞག་གང་ཡང་མི་འཐད་ཅེས་དབུ་མ་པ་
ལ་ནན་གྱིས་རྩོད་ཅིང་། དབུ་མ་རང་རྒྱུད་པ་རྣམས་ཀྱིས་ཀྱང་རང་
བཞིན་གྱི་སྟོང་པ་ལ་རྣམ་བཞག་གང་ཡང་མི་འཐད་པར་དགོངས་ཏེ་
རང་གི་མཚན་ཉིད་ཀྱིས་གྲུབ་པར་ཁས་བླངས་པ་ལ། དཔལ་ལྡན་ཟླ་
བས་འཇུག་པ་རྩ་འགྲེལ་དུ། འཕགས་པའི་མཉམ་བཞག་དངོས་པོའི་
འཇིག་རྒྱུར་ཐལ་བ། ཐ་སྙད་བདེན་པ་རིགས་པའི་དཔྱད་བཟོད་དུ་ཐལ་
བ༑ དོན་དམ་པའི་སྐྱེ་བ་མི་ཁེགས་པར་ཐལ་བ། ཆོས་རྣམས་རང་
གི་ངོ་བོ་སྟོང་པར་གསུངས་པ་མི་འཐད་པར་ཐལ་བ་སྟེ་དམིགས་བསལ་
ཅན་གྱི་དགག་པ་བཞི་མཛད་པའི་དང་པོ་ནི། འཇུག་པ་ལས། གལ་
ཏེ་རང་གི་མཚན་ཉིད་བརྟེན་གྱུར་ན། །དེ་ལ་བཀུར་བས་དངོས་པོ་འཇིག་



210
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་ཕྱིར། །སྟོང་ཉིད་དངོས་པོ་འཇིག་པའི་རྒྱུར་འགྱུར་ན། །དེ་ནི་
རིགས་མིན་དེ་ཕྱིར་དེ་ཡོད་མིན། །ཞེས་པ་རྩ་འགྲེལ་གྱིས་བསྟན་ལ།
དེ་ཡང་དངོས་པོ་རྣམས་ལ་རང་གི་མཚན་ཉིད་ཀྱིས་གྲུབ་པའི་རང་བཞིན་
རྒྱུ་ལ་བརྟེན་པ་ཞིག་ཡོད་ན་རང་བཞིན་འཚོལ་བའི་འཕགས་པའི་མཉམ་
བཞག་ཡེ་ཤེས་ཀྱིས་རྙེད་དགོས་པ་ལས་མ་རྙེད་པས་དེ་མེད་དགོས་ལ།
དངོས་པོ་སྔར་ཡོད་ཕྱིས་མེད་པ་ནི་འཇིག་པ་ཡིན་ཞིང་། དེའི་འཇིག་
རྒྱུ་ཡང་ཡེ་ཤེས་དེ་ལས་འོས་མེད་པས། དེ་ལྟ་ན་སྟོང་ཉིད་མངོན་སུམ་
དུ་རྟོགས་པའི་འཕགས་པའི་མཉམ་བཞག་ཡེ་ཤེས་ཆོས་ཅན། གཟུགས་
སོགས་དངོས་པོ་རྣམས་སྐུར་བ་འདེབས་པའི་ཚུལ་གྱི་རྟོགས་ཤིང་དེ་དག་
འཇིག་རྒྱུ་ཡིན་པར་ཐལ། སྔར་གཟུགས་སོགས་རང་གི་མཚན་ཉིད་
ཀྱིས་གྲུབ། ཁྱེད་ཀྱིས་གཟིགས་པ་ན་རང་མཚན་གྱིས་མ་གྲུབ་ཅིང་མ་
གྲུབ་པར་གཟིགས་པའི་ཕྱིར། དེ་ལྟ་ན་སྟོང་ཉིད་མཐོང་བ་དངོས་པོ་
འཇིག་པའི་རྒྱུར་འགྱུར་བ་འདི་ནི་རིགས་པ་མིན་པ་དེའི་ཕྱིར། དངོས་
པོ་རང་གི་མཚན་ཉིད་ཀྱིས་སྐྱེ་བ་ཡོད་པ་མིན་ནོ། །ཞེས་པ་ཡིན་ཞིང་།
འདི་ལ་ཐལ་རང་དགག་བྱའི་ཚད་འཛིན་དང་ཇི་ཙམ་དཔྱད་པས་དོན་
དམ་ལ་དཔྱོད་པའི་ས་མཚམས་མི་མཐུན་པའི་གནད་ཀྱིས་རང་རྒྱུད་
པ་རྣམས་གཟུགས་སོགས་བདེན་པར་གྲུབ་ན་ཇི་སྐད་བཤད་པའི་སྐྱོན་



211
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འབྱུང་ཡང་། རང་གི་མཚན་ཉིད་ཀྱི་གྲུབ་པ་ལ་སྐྱོན་དེ་མི་འབྱུང་ཞེས་
སྨྲ་མོད་ཀྱང་སྐྱོན་སྤོང་མི་ནུས་ཏེ། རང་གི་མཚན་ཉིད་ཀྱིས་ཡོད་ན་
དེ་ཉིད་དོན་དམ་པར་ཡོད་པའི་དོན་ཡིན་པའི་ཕྱིར་རོ། །རིགས་པ་གཉིས་
པ་ནི། འཇུག་པ་ལས། གང་ཕྱིར་དངོས་པོ་འདི་དག་རྣམ་དཔྱད་ན།།
དེ་ཉིད་བདག་ཅན་དངོས་ལས་ཚུ་རོལ་ཏུ། །གནས་རྙེད་མ་ཡིན་དེ་
ཕྱིར་འཇིག་རྟེན་གྱི། །ཐ་སྙད་བདེན་ལ་རྣམ་པར་དཔྱད་མི་བྱ། །ཞེས་
པ་རྩ་འགྲེལ་གྱིས་བསྟན་ལ། དེ་ཡང་རང་འགྲེལ་ལས། དོན་དམ་
པར་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད།
གཟུགས་དང་ཚོར་བ་ལ་སོགས་པ་གང་དག་མངོན་སུམ་དང་རྗེས་སུ་
དཔག་པ་དག་གིས་དམིགས་པ་དེ་དག་གི་རང་བཞིན་ནི་གདོན་མི་ཟ་བར་
གཞན་ལས་སྐྱེ་བར་འགྱུར་རོ། །ཞེས་ཐལ་འགྱུར་བ་ཁྱེད་ཀྱིས་དོན་
དམ་པར་གཞན་སྐྱེ་འགོག་ན་རིགས་མོད། ཐ་སྙད་དུ་གཞན་སྐྱེ་འགོག་
ན་བདེན་པ་གཉིས་སུ་ཅི་སྟེ་བརྗོད་དེ་བདེན་པ་གཅིག་ཁོ་ནར་འགྱུར་རོ།།
ཞེས་ཟེར་བ་ལ་རྒྱུ་མཚན་གང་གིས་ཕྱིར་གཟུགས་ལ་སོགས་པའི་དངོས་
པོ་འདི་དག་ཅི་བདག་ལས་སྐྱེའམ་གཞན་ལས་སྐྱེ་ཞེས་རྣམ་པར་དཔྱད་
པ་ན། དེ་ཁོ་ན་ཉིད་ཀྱི་བདག་ཉིད་ཅན་རང་གི་མཚན་ཉིད་ཀྱིས་མ་
སྐྱེས་པ་དང་། མ་འགག་པ་ཁོ་ན་ལས་གཞན་ཚུ་རོལ་རང་གི་མཚན་



212
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཉིད་ཀྱིས་གྲུབ་པའི་གནས་ཅུང་ཟད་ཅིག་རྙེད་པ་མ་ཡིན་པ་དེའི་ཕྱིར།
ཐ་སྙད་བདེན་པ་ལ་བདག་དང་གཞན་གང་ལས་སྐྱེ་ཞེས་རྣམ་པར་
དཔྱད་པར་མི་བྱ་སྟེ། གཞན་དུ་ན་ཐ་སྙད་པའི་གཟུགས་སོགས་རྣམས་
ཆོས་ཅན། དོན་དམ་དཔྱོད་པའི་རིགས་པའི་དཔྱད་བཟོད་དུ་ཐལ།
བདག་དང་གཞན་གང་ལས་སྐྱེ་ཞེས་དཔྱད་མཐར་རང་མཚན་གྱིས་
གཞན་སྐྱེ་རྙེད་པའི་ཕྱིར། ཞེས་འཕངས་པ་ཡིན་ལ་འདི་ཡང་དགག་
བྱ་ངོས་འཛིན་མི་འདྲ་བའི་གནད་ཀྱིས་དེ་ཁོ་ན་ཉིད་ལ་དཔྱོད་པའི་ས་
མཚམས་མི་འདྲ་བས་བྱས་སོ། །རིགས་པ་གསུམ་པ་ནི། འཇུག་པ་
ལས། དེ་ཉིད་སྐབས་སུ་རིགས་པ་གང་ཞིག་གིས། །བདག་དང་གཞན་
ལས་སྐྱེ་བ་རིགས་མིན་པས། །རིགས་དེ་ཐ་སྙད་དུ་ཡང་རིགས་མིན་
ན༑ ༑ཁྱེད་ཀྱི་སྐྱེ་བ་གང་གིས་ཡིན་པར་འགྱུར། །ཞེས་པ་རྩ་འགྲེལ་
གྱིས་བསྟན་ལ། རང་རྒྱུད་པས་དོན་དམ་པའི་སྐྱེ་བ་འགོག་པའི་མཐའ་
བཞི་སྐྱེ་འགོག་གི་རིགས་པས་ཐ་སྙད་དུ་ཡང་བདེན་གྲུབ་ཀྱི་སྐྱེ་བ་འགོག་
པར་འདོད་བཞིན་དུ་རང་གི་མཚན་ཉིད་ཀྱིས་གཞན་སྐྱེ་ཡོད་པར་འདོད་
པ་ལ། བདེན་དངོས་འགོག་པའི་མཐའ་བཞི་སྐྱེ་འགོག་གི་རིགས་པ་
ཆོས་ཅན། ཐ་སྙད་དུ་དོན་དམ་པའི་སྐྱེ་བ་མི་ལེགས་པར་ཐལ། རང་
གི་མཚན་ཉིད་ཀྱིས་སྐྱེ་བ་མི་ཁེགས་པའི་ཕྱིར། ཞེས་འཕངས་ལ་འདི་



213
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡང་དགག་བྱའི་ཚད་འཛིན་མི་མཐུན་པའི་གནད་ཀྱིས་སོ། །དེས་ན་
གྲུབ་མཐའ་འོག་མ་བྱེ་མདོ་ལས་གཞན་དབུ་སེམས་རྣམས་ཀྱིས་གཟུགས་
སོགས་ཡིན་ལུགས་དཔྱད་པའི་རིགས་པའི་དཔྱད་བཟོད་དུ་ཁས་མི་ལེན་
ཡང་ཐལ་འགྱུར་པས་གཞལ་ན་ཁས་བླངས་པར་སོང་བ་ཡིན་ནོ།།
རིགས་པ་བཞི་པ་ནི། དཀོན་བརྩེགས་ལས། གང་སྟོང་པ་ཉིད་ཀྱི་ཆོས་
རྣམས་སྟོང་པར་མི་བྱེད་དེ། ཆོས་རྣམས་སྟོང་པ་ཉིད་དང་ཞེས་མཚན་
མེད་དང་སྨོན་མེད་རྣམས་ལ་ཡང་དེ་བཞིན་དུ་གསུངས་པའི་མདོ་རང་
རྒྱུད་པས་ངེས་དོན་དུ་འདོད་བཞིན་དུ་རང་གི་མཚན་ཉིད་ཀྱིས་གྲུབ་པར་
འདོད་པ་ལ། སྟོང་པ་ཉིད་ཀྱི་ཆོས་རྣམས་སྟོང་པར་མི་བྱེད་ཅེས་སོགས་
ཀྱི་མདོ་ཆོས་ཅན། ཆོས་རྣམས་རང་སྟོང་དུ་གསུངས་པ་མི་འཐད་པར་
ཐལ། རང་གི་མཚན་ཉིད་ཀྱིས་གྲུབ་པ་ཡོད་པའི་ཕྱིར། ཞེས་འཕངས་
པ་ཡིན་ནོ། །ཐལ་འགྱུར་བ་རྣམས་ཀྱིས་འཕགས་པའི་གཞུང་འགྲེལ་
ཚུལ་ལ་རང་གི་མཚན་ཉིད་ཀྱིས་གྲུབ་པ་རྡུལ་ཙམ་མེད་ཀྱང་། བྱ་བྱེད་
ཐམས་ཅད་བཞག་པས་ཆོག་པའི་འགྲེལ་ཚུལ་གྱི་ལུགས་ཐུན་མོང་མ་
ཡིན་པ་འདི་ལ་བརྟེན་ནས་རྣམ་པར་དག་པའི་འགྲེལ་བྱེད་གཞན་དང་
ཐུན་མོང་མ་ཡིན་པ་རྩ་བ་ཤེས་རབ་ཀྱི་དཀའ་གནད་ཆེན་པོ་བརྒྱད་དང་།
ཁྱད་ཆོས་ཆེན་པོ་བཅུ་དྲུག་སོགས་བྱུང་བར་གསུངས་ལ། རང་གི་



214
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མཚན་ཉིད་ཀྱིས་གྲུབ་པ་ཐ་སྙད་དུ་ཡང་བཀག་པའི་རང་བཞིན་མེད་
པ་ལ་རྒྱུ་འབྲས་ལ་སོགས་པའི་རྣམ་བཞག་ཐམས་ཅད་ཆེས་འཐད་པ་
དང་། དེ་ཡང་འཇིག་རྟེན་ལས་འདས་མ་འདས་ཀྱི་རྟེན་འབྱུང་ངེས་
པར་ཁས་བླང་དགོས་པའི་རྟེན་འབྱུང་གི་རྒྱུ་མཚན་གྱིས་དགག་བྱ་དེ་
འགོག་པར་བཤད་པའི་རིགས་པ་རྣམས་རིགས་པ་རྣམས་ཀྱི་ཟབ་ལ་ཕྲ་
བའི་མཐར་ཐུག་ཏུ་སྣང་ལ། དེ་ཡི་ནང་ནས་ཀྱང་རང་རྒྱུད་འགོག་
པའི་རིགས་པ་ཕྲ་བ་ཡིན་པར་རྗེ་ཡིས་གསུངས་ལ། རང་རྒྱུད་པ་མན་
གྱིས་རང་གི་མཚན་ཉིད་ཀྱིས་གྲུབ་པའི་སྒྲུབ་བྱེད་མཐར་ཐུག་པ་རྟེན་
འབྲེལ་ཉིད་དབུ་མ་པ་རྣམས་ཀྱིས་རང་གི་མཚན་ཉིད་ཀྱིས་མ་གྲུབ་པའི་
སྒྲུབ་བྱེད་མཐར་ཐུག་པ་ཡིན་པ་ནི། རྟེན་འབྲེལ་བསྟོད་པ་ལས། གང་
དུ་བཟུང་བའི་བྱིས་པ་རྣམས། །མཐར་འཛིན་འཆིང་བ་བརྟན་བྱེད་
པ༑ ༑དེ་ཉིད་མཁས་ལ་སྤྲོས་པ་ཡི། །དྲ་བ་མ་ལུས་གཅོད་པའི་སྒོ།
།ཞེས་པ་ལྟར་ལྷག་མཐོང་ཆེན་མོ་ལས་ཀྱང་གསུངས་སོ། །
གཉིས་པ་བོད་ཀྱི་དབུ་མར་སྨྲ་བ་གཞན་གྱི་དོགས་པ་བསལ་བ་
ནི༔ གསལ་སྟོང་མི་འགལ་བས་བཟུང་ཡང་ཆོག་གི །སློབ་བཤད་
རྒྱུད་འཛིན་རྣམས་དྭགས་ཆུང་མི་དགོས། །ཀ་ནས་དག་ན་ཡང་བཟང་
ངན་འཐད་པས། །རིག་འཛིན་ཞིག་པོ་རྣམས་བཟང་ཞེན་མི་དགོས།།



215
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཅོས་ནས་བསྒོམས་ན་ཡང་ལྷན་སྐྱེས་འཆར་བས། །རྟོགས་ལྡན་རྒན་
པོ་རྣམས་ཨུ་ཚུགས་མི་དགོས། །ཡོད་མེད་སྤྲོས་བྲལ་དེ་ཁས་བླངས་
ཆོག་པས། །རྟོག་གེ་མགོ་མཁྲེགས་རྣམས་ཚབ་ཚུབ་མ་བྱེད། །ཅེས་
བྱུང་། དོན་ནི་འཇུག་པ་ལས། དངོས་ཀུན་ཡང་དག་རྫུན་པར་མཐོང་
བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་སོགས་
གཞུང་ལུགས་ཆེན་པོ་རྣམས་ནས་ཇི་ལྟར་འབྱུང་བ་ལྟར་ཁོ་བོ་ཅག་གིས་
ཀྱང་བདེན་པ་གཉིས་ཀྱི་རྣམ་དབྱེ་སོ་སོ་བཤད་ཅིང་འདོད་པ་དེ་ལྟ་ནའང་
ཆོས་ཐམས་ཅད་བདེན་གཉིས་ཟུང་འཇུག་ཏུའང་ཤིན་ཏུ་འདོད་པས་
གསལ་སྟོང་གཉིས་གཞི་གཅིག་གི་སྟེང་དུ་མི་འགལ་བའི་རྣམ་བཞག་
འཐད་པར་བཟུང་ཡང་ཆོག་པས། གསང་ཆེན་སློབ་བཤད་ཀྱི་རྒྱུད་
འཛིན་རྣམས་ཀྱིས་ཁོ་བོ་ཅག་གིས་ཟུང་འཇུག་མིན་པའི་སྟོང་རྐྱང་ཞིག་
འདོད་སྙམ་དུ་གཞི་མེད་ཀྱི་དྭགས་ཆུང་མ་བྱེད་པར་ཇི་ལྟར་བཤད་པར་
གཟིགས་རྟོགས་ལེགས་པར་མཛོད་ཅིག གསང་སྔགས་རྙིང་མ་པ་རྣམས་
ཡེ་སྟོང་ཁྱབ་གདལ་ཆེན་པོ་གཞིར་གནས་ཀྱི་སྐུ་གསུམ་གྱི་རྩལ་ལས་
རྩལ་སྣང་དང་དེ་ལས་གྲོལ་འཁྲུལ་གཉིས་འབྱུང་བར་བཤད་པ་དང་
ཕྱོགས་མཚུངས་པར། ངེད་ཀྱིས་ཀྱང་ཆོས་ཀུན་ཀ་ནས་དག་ན་ཡང་
ཀ་དག་ནམ་མཁའ་ལྟ་བུའི་ངང་ནས་ཅུང་ཟད་ཀྱང་མ་གཡོས་པར་



216
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཟང་ངན་བླང་དོར་སོགས་ཀྱི་རྣམ་གཞག་ཐམས་ཅད་གཞན་ངོར་
བསྐྱེལ་མི་དགོས་པར་འཐད་ལྡན་དུ་བཞག་ཆོག་པས། ཐ་མལ་གྱི་འཁྲུལ་
པ་རང་སར་ཞིག་པའི་རིག་འཛིན་ཞིག་པོ་ཁྱེད་རྣམས་ཀ་ནས་དག་པ་
ཁོ་ན་ལ་བཟང་ཞེན་མ་བྱེད་པར་ངེད་ཀྱིས་མ་དག་འཁྲུལ་པ་ཚད་གྲུབ་
ཏུ་འདོད་པར་ཐུགས་བློ་བདེ་བར་མཛོད་ཅིག རྗེ་སྒམ་པོ་པས། བཅས་
བཅོས་མ་བྱེད་ལྷུག་བར་ཞོག །ལྟ་ཉུལ་མ་བྱེད་རང་དགར་ཞོག །ཡིད་
ལ་མ་བྱེད་མི་དམིགས་ཞོག །ཅེས་པའི་དོན་དུ་བྱས་ནས་བཀའ་བརྒྱུད་
པ་རྣམས་སེམས་ཀྱི་ངོ་བོ་ལ་གཅེར་གྱིས་བལྟས་ཏེ་ཤེས་པ་བཟོ་མ་བཅོས་
པར་ལྷུག་པར་བཞག་ན། གཉུག་མའི་ངོ་བོ་དབྱིབས་དང་ཁ་དོག་སོགས་
ཀྱིས་སྟོང་པ་གསལ་ལེ་ཧྲིག་གེ་བའི་ཕྱག་རྒྱ་ཆེན་པོ་ངང་གིས་འཆར་
ཞེས་བཞེད་པ་དེ་ལྟར་ནའང་རྫོགས་པའི་རིམ་པ་བསྒོམས་སྟོབས་ཀྱིས་
མ་བཅོས་གཉུག་མའི་ངོ་བོ་མངོན་དུ་གྱུར་པའི་རྣལ་འབྱོར་པ་རྣམས་
ལྟ་ཐོག་ཏུ་བཞག་པའི་ཚེ། ཡིད་བྱེད་ཀྱིས་མ་བཅོས་པར་ལྷུག་པར་འཇོག་
དགོས་པ་ཅི་ནས་ཡིན་ཡང་། དེ་ལྟ་བུའི་རྟོགས་པ་མ་སྐྱེས་པའི་ལས་
དང་པོ་པ་རྣམས་ཀྱིས་གཉུག་སེམས་མངོན་དུ་འགྱུར་བའི་ཐབས་རྩ་
འཁོར་གྱི་གནད་རྣམས་སུ་ཐིག་ལེ་དང་ཡིག་འབྲུ་སོགས་མན་ངག་ལྟར་
བཅོས་ནས་བསྒོམ་དགོས་ཤིང་། དེ་ལྟར་སྒོམ་ན་ཡང་ཡུལ་ཅན་གཉུག་



217
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མ་ལྷན་སྐྱེས་ཀྱི་ཕྱག་རྒྱ་ཆེན་པོ་ལེགས་པར་འཆར་བ་མ་ཟད། ཡུམ་
གྱི་མདོ་དང་རིགས་ཚོགས་དང་། གཞན་ཡང་། འོད་སྲུང་གི་ལེའུ་
ལས། འོད་སྲུང༌། འདི་ལྟ་སྟེ། དཔེར་ན། ཤིང་གཉིས་རླུང་གིས་
དྲུད་པ་དེ་ལས་མི་འབྱུང་སྟེ། བྱུང་ནས་ཤིང་གཉིས་སྲེག་པ་དེ་བཞིན་
དུ༑ འོད་སྲུང་། ཡང་དག་པ་སོ་སོར་རྟོག་པ་ཡོད་ན་འཕགས་པའི་
ཤེས་རབ་ཀྱི་དབང་པོ་སྐྱེ་སྟེ། དེ་སྐྱེས་པས་ཡང་དག་པ་སོ་སོར་རྟོག་
པ་དེ་ཉིད་སྲེག་པར་བྱེད་དོ། །ཞེས་དང་། དཔལ་ཆོས་ཀྱི་གྲགས་པས།
གོམས་པ་ཡོངས་སུ་རྫོགས་པ་ན། །དེ་གསལ་མི་རྟོག་བློ་འབྲས་ཅན།།
ཞེས་སོགས་ལྟར་རིགས་པས་དཔྱད་དེ་བཙལ་ནའང་ཡུལ་གནས་ལུགས་
ཕྱག་རྒྱ་ཆེན་པོ་འཁྲུལ་མེད་དུ་རྙེད་ཅིང་། དེ་ཉིད་གོམས་བྱེད་ཀྱི་ཡན་
ལག་དང་མ་བྲལ་བར་སྒོམ་ན་མངོན་གྱུར་དུའང་འཆར་ན། ཕྱིས་ཀྱི་
རྟོག་ལྡན་རྒན་པོ་རྣམས་རྣམ་དབྱེ་མེད་པར་མཐའ་གཅིག་ཏུ་མ་བཅོས་
པ་འབའ་ཞིག་དགོས་ཞེས་ཨུ་ཚུགས་མ་བྱེད་པར། ཀ་དཔེ་ལས། དེས་
ན་སྦྱངས་པའི་འཕྲོ་ཅན་ལ། །གཅིག་ཆར་བར་ནི་བསྟན་པར་བྱ།།
སེམས་ཅན་དང་པོའི་ལས་ཅན་ལ། །རིམ་གྱིས་པ་ནི་བསྟན་པར་བྱ།།
ཞེས་བཤད་པ་དང་། སྤྱོད་བསྡུས་ལས། ཐབས་འདི་རྫོགས་པའི་སངས་
རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་གསུངས་པ་



218
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལྟར་མར་མི་སོགས་ཀྱང་བཞེད་འདུག་ན་ངེད་ཀྱི་དཔྱད་སྒོམ་ལ་ཐུགས་
བློ་མི་བདེ་བར་མ་མཛད་ཅིག འོད་སྲུང་གི་ལེའུ་ལས་ཡོད་ཅེས་བྱ་བ་
ནི་མཐའ་གཅིག་གོ །མེད་ཅེས་བྱ་བ་ནི་མཐའ་གཉིས་སོ། །དེ་གཉིས་
ཀྱི་དབུས་གང་ཡིན་པ་དེ་ནི་དབུ་མའི་ལམ་མོ། །ཞེས་དང༌། བཞི་
བརྒྱ་པའི་འགྲེལ་བ་ལས། གལ་ཏེ་རྣམ་པར་དཔྱད་པ་འདིས་སྐྱེ་བ་རྣམ་
པ་ཐམས་ཅད་དུ་བཀག་པ་ལས་འདུ་བྱས་སྐྱེ་བར་མེད་པ་བསྟན་པར་
འདོད་ན་ནི། དེའི་ཚེ་སྒྱུ་མ་ལྟ་བུ་ཉིད་དུ་མི་འགྱུར་གྱི་མོ་གཤམ་གྱི་
བུ་ལ་སོགས་པ་དག་གིས་གཞལ་བར་འགྱུར་བ་ཞིག་ན། རྟེན་ཅིང་འབྲེལ་
བར་འབྱུང་བ་མེད་པར་ཐལ་བར་འགྱུར་བའི་འཇིགས་པས་དེ་དག་དང་
བསྟུན་པར་མི་བྱེད་ཀྱི། དེ་དང་མི་འགལ་བར་སྒྱུ་མ་ལ་སོགས་པ་དག་
དང་ནི་བྱེད་དོ། །ཞེས་གསུངས་པ་ལྟར། ཁོ་བོ་ཅག་རང་བཞིན་གྱིས་
ཡོད་པ་དང་ཐ་སྙད་དུའང་མེད་པའི་མཐའ་གཉིས་བསལ་ཏེ་དབུ་མའི་
ལམ་སྤྲོས་པ་དང་བྲལ་བའི་སྟོང་པ་ཉིད་དེ་འདོད་ཅིང་དེ་ཡང་སྒྱུ་མ་ལྟར་
བུར་ཁས་བླངས་ཆོག་པས། ཞང་ཐང་སག་པའི་རྗེས་འབྲངས་གཏན་
ཚིགས་ལ་སྦྱངས་པའི་རྟོག་གེ་པ་སུ་ལའང་དག་པ་མི་སྟེར་བའི་མགོ་
མཁྲེགས་རྣམས་ཚིག་ལ་འཆེལ་ཏེ་ཡོད་པའང་མ་ཡིན་མེད་པའང་མ་
ཡིན། གཉིས་ཀའང་མ་ཡིན། གཉིས་ཀ་མ་ཡིན་པའང་མ་ཡིན་ཞེས་



219
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྨྲ་ལ། དེ་ཉིད་ལ་རིགས་པའི་གནོད་པ་བབས་པར་མཐོང་བ་ན། ངེད་
ཅག་དབུ་མ་པ་ལ་ཁས་ལེན་མེད་ཅེས་ཁས་ལེན་མེད་པ་ཁས་ལེན་པའི་
རང་ཚིག་འགལ་བ་འཛེམ་མེད་དུ་སྨྲ་བ་རྣམས་སྨྲ་བ་མང་པོའི་ཚབ་ཚུབ་
མ་བྱེད་པར། བུདྷ་པ་ལི་ཏ་ལས། ཚིག་གི་སྐྱོན་ཡོངས་སུ་སྤངས་པའི་
ཕྱིར་ཡོད་པའང་མ་ཡིན་མེད་པའང་མ་ཡིན་ནོ། །ཞེས་མི་སྨྲའོ། །ཞེས་
དང་། ཚིག་གསལ་ལས། མཐའ་གཉིས་བསལ་ནས་དབུ་མའི་ལམ་
སྒྲུབ་པར་འདོད་པའི་ཕྱིར་རོ། །ཞེས་དང་། རྐྱེན་ཉིད་འདི་པ་ཙམ་
གྱིས་ཀུན་རྫོབ་གྲུབ་པར་ཁས་ལེན་ཡང་། ཞེས་དང་། རྒྱལ་བ་བྱམས་
པས་ཀྱང་། འདི་ནི་དེ་དངོས་འདོད་པའི་ཁས་ལེན་དེ་ཡང་སྙིང་བརྩེ་
ལས་རིགས་བྱ། །ཞེས་སོགས་ལ་གཟུ་བློས་ཐུགས་གཞིག་མཛད་དེ་
རིགས་པ་དང་མི་འགལ་བའི་གྲུབ་མཐའ་ཁས་ལེན་ན་རིགས་སོ། །ཞེས་
པའོ། །
གཉིས་པ་པཎ་གྲུབ་ཀྱི་གཞུང་བསྲངས་ཏེ་འཆད་པས་ཐད་ཀའི་
བརྡ་དོན་ལ་ཐོགས་ན་བཟོད་པར་གསོལ་བ་ནི། །འོན་ཀྱང་གཞུང་ལུགས་
ལ་སྦྱངས་པ་ཆུང་རྣམས། །ཐ་སྙད་སྦྱོར་ཚུལ་ཞིག་མ་མཁྱེན་ཡིན་སྲིད།།
ཁོ་བོ་ཁྱེད་ཅག་ལ་མི་གུས་མ་ལགས། །ཕོག་ཐུག་བྱུང་ན་ནི་བཟོད་པར་
མཛོད་ཅིག །ཅེས་བྱུང་། དོན་ནི། སྔོན་བྱོན་ཨུ་རྒྱན་སངས་རྒྱས་



220
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཉིས་པ། སྐྱེས་མཆོག་མར་པ་ལོ་ཙྪ། ས་ཆེན་ཀུན་དགའ་སྙིང་པོ་
སོགས་གྲུབ་པའི་གོ་འཕང་མཐོན་པོ་ལ་འདོད་དགུར་སྤྱོད་ཅིང་མུ་མེད་
པའི་འགྲོ་བ་མཐའ་ཡས་པའི་མགོན་སྐྱབས་དང་དཔུང་གཉེན་མཚུངས་
ཟླ་མེད་པར་བཞུགས་པ་དེ་རྣམས་ལྟ་སྒོམ་སྤྱོད་པ་གང་གི་ཆ་ལའང་
འཁྲུལ་བ་ཆ་ཙམ་ག་ལ་སྲིད། འོན་ཀྱང་རྗེས་འཇུག་དབུ་ཚད་ཀྱི་གཞུང་
ལུགས་ཆེན་པོ་དག་ལ་སྦྱངས་པ་ཆུང་བ་རྣམས་ཀྱི་བཤད་སྒྲོས་དེ་རྣམས་
ཐ་སྙད་སྦྱོར་ཚུལ་ཞིག་མ་མཁྱེན་པའི་སྨྲས་ཚིག་ཡིན་སྲིད་པས། ཁོ་
བོས་པཎ་གྲུབ་ཀྱི་གཞུང་བསྲངས་ཏེ་བཞེད་བརྗོད་དོགས་བསལ་གྱི་ཚིག་
ཟུར་དཔྱིས་ཕྱིན་པར་སྨྲས་པ་འདི་རྣམས་ཁྱེད་ཅག་ལ་མ་གུས་པས་མ་
ལགས་པས། ཅི་སྟེ་ཕོག་ཐུག་བྱུང་ན་ནི། ཇི་སྐད་དུ། བཟོད་པ་དཀའ་
ཐུབ་བཟོད་པ་དམ་པ་ནི། །མྱ་ངན་འདས་པ་མཆོག་ཅེས་སངས་རྒྱས་
གསུངས། །ཞེས་པའི་ཚུལ་གྱིས་མི་འཁྲུགས་པའི་བཟོད་པ་ཉམས་འོག་
ཏུ་ཆུད་པར་མཛད་དེ་རང་གཞན་གྱི་དགེ་བ་མི་འཛད་པར་གོང་སྤེལ་
དུ་མཛོད་ཅིག །ཅེས་པའོ། །དེ་ཡང་སློབ་དཔོན་ཙནྡྲ་གོ་མི་ཞེས་ཡོངས་
སུ་གྲགས་པའི་མཁས་པ་ཆེན་པོ་དེ་ཉིད་ཀྱིས་དཔལ་ལྡན་ཟླ་བ་གྲགས་
པའི་ལྟ་བ་རང་བཞེད་སེམས་ཙམ་གྱི་ལྟ་བ་དང་ཆེས་མི་མཐུན་པར་
དགོངས་ཏེ་ཟླ་གྲགས་དང་རྩོད་ཕྱིར་ལྷོ་ཕྱོགས་ནས་ན་ལན་དྲ་བར་བྱོན་



221
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཏེ་དངོས་སུ་རྩོད་ཟླར་མཛད་རྒྱུར་ཡང་། མཁས་པས་མཁས་པར་བསྟོད་
ཅིང་བསྔགས་པའི་གཏམ་ལྟར་ཙནྡྲ་གོ་མི་རྟེན་དགེ་བསྙེན་ཡིན་རུང་།
ཟླ་བའི་འཁོར་སློབ་དགེ་འདུན་རྣམས་ཀྱིས་འཇམ་དབྱངས་ཀྱི་སྐུ་དང་
ཁྱད་མེད་ཀྱིས་ཤིང་རྟའི་ནང་དུ་གདན་དྲངས་པའི་ཆེ་མཐོང་མཛད་པ་
དང་། བྱེ་མདོ་དང་དབུ་སེམས་ཀྱི་མཁས་པ་རྣམས་བཀའ་ཡི་དགོངས་
པ་འགྲེལ་ཚུལ་ལ་དགག་བཞག་ཇི་སྙེད་མཛད་རུང་ཐུགས་གཏིང་དུ་
ཕན་ཚུན་སྐྱེས་བུ་དམ་པར་ཡིད་ཆེས་མཆོག་ཏུ་ཡོད་འདུག་པ་བཞིན།
རང་རེ་བོད་ཀྱི་མཁས་པ་རྣམས་ཀྱང་ལུང་རིགས་ཀྱི་ལམ་ནས་དྲངས་
ཏེ་ཕན་ཚུན་དགག་སྒྲུབ་ཇི་འདྲ་ཞིག་མཛད་ཀྱང་ཚུལ་དེ་ནི་བསྟན་པ་
འཛིན་ཚུལ་ཞིག་ཏུ་འཁྱེར་ཏེ་མཁས་མཆོག་རྣམས་ཐུགས་ཡིད་གཅིག་
འདྲེས་མཛད་ན་བསྟན་པའི་རྒྱན་དུ་འགྱུར་བར་མངོན་ནོ། །
༡༡༩ གསུམ་པ་རང་ཉིད་དེ་དག་གང་ལ་བརྟེན་པ་དང་རྟོགས་པའི་
གདེངས་ཚད་བསྟན་པ་ལ་གཉིས། སྟོང་ཕྱོགས་གནས་ལུགས་ཀྱི་ལྟ་
བའི་གདེངས་ཚད་བསྟན་ཏེ་མཐའ་བྲལ་དུ་ངལ་གསོ་ཐོབ་པ་དང་།
ཐབས་ཕྱོགས་རྒྱལ་སྲས་ཀྱི་སྤྱོད་པའི་གདེངས་ཚད་བསྟན་ཏེ་འགྲོ་རྣམས་
ངལ་གསོ་མཆོག་ལ་འགོད་པར་བཞེད་པའོ། །དང་པོ་ལ་བཞི། གང་
ལ་བརྟེན་ཏེ་ལྟ་བ་བཙལ་བའི་ཚུལ་དང་། བཙལ་ནས་གསལ་བཞག་



222
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མེད་པའི་མཐའ་བྲལ་དུ་ངལ་གསོ་ཐོབ་པ། དེ་ཉིད་བསྒོམས་མྱོང་ཐོན་
པའི་གདེངས་ཚད་བསྟན་པ། དེ་རྣམས་བླ་མའི་བཀའ་དྲིན་དུ་དྲན་ཏེ་
སྒྲུབ་པའི་མཆོད་པ་འབུལ་བའོ། །དང་པོ་ནི། ཁོ་བོ་ཀུན་ཤེས་ཀྱི་ཤར་
པོ་མིན་ཡང་། །ཕ་མེས་གཞུང་ལུགས་ཀྱི་རྟ་ཕོ་བཟང་པོ། །རྟག་སྦྱོར་
གུས་སྦྱོར་གྱིས་གཞོན་ཚུལ་མཁས་པས། །གཅིག་རྡུགས་འཕྲང་ལས་
ནི་ཐར་བར་རེའོ། །ཞེས་བྱུང་། དོན་ནི། འོ་ན་ཁྱོད་ཀྱིས་འཕགས་
བོད་ཀྱི་མཁས་པ་རྣམས་ཀྱི་ལྟ་བའི་བཞེད་ཚུལ་མ་འདྲེས་པར་བརྗོད་
པ་དེ་ལྟ་ནའང་རང་ཉིད་དེ་དག་གང་ལ་བརྟེན་པ་དང་བཞེད་པའི་ཁྱད་
པར་བརྗོད་ཅིག་ཅེ་ན། ཁོ་བོ་གྲུབ་མཐའ་ཀུན་ཤེས་ཀྱི་མཁས་པ་དང་
བཀའ་དང་བསྟན་བཅོས་ཀྱི་བརྗོད་དོན་མ་ལུས་མངོན་དུ་འགྱུར་བའི་
ཤར་པོ་ཞིག་མིན་ཡང་། ཕ་བློ་བཟང་གྲགས་པ་དང་མེས་པོ་ཀླུ་སྒྲུབ་
དང་ཟླ་བ་གྲགས་པ་རྣམས་ཀྱི་གཞུང་ལུགས་ཀྱི་རྟ་ཕོ་བཟང་པོ་བླ་མས་
མན་ངག་གིས་ལུང་རིགས་ཀྱི་གནད་དྲིལ་ཏེ་རྟག་སྦྱོར་བརྩོན་འགྲུས་དང་
གུས་སྦྱོར་འདུན་པ་སྟེ་སྦྱོར་བ་གཉིས་ལྡན་གྱིས་གཞོན་ཚུལ་མཁས་པས།
ཐར་པར་བགྲོད་པ་ལ་གཅིག་ཏུ་ཐོག་ཅིང་རྡུགས་པ་རང་གཞན་གྱི་གྲུབ་
མཐས་བཏགས་པའི་ཀུན་བཏགས་དང་། ལྷན་སྐྱེས་ཀྱི་ལྟ་བ་ངན་པའི་
འཕྲང་ལས་ནི་ཐར་བར་རེའོ། །ཞེས་པ་སྟེ། འདི་ནི་མདོ་ལས། མཁས་



223
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པས་རྟེན་འབྱུང་ཆོས་རྣམས་རྟོགས་གྱུར་ཏེ། །མཐར་ལྟ་བ་ལ་བརྟེན་
པར་ཡོངས་མི་བྱེད། །ཅེས་དང་། འཇུག་པ་ལས། དེ་ཕྱིར་རྟེན་
འབྱུང་རིགས་པ་འདི་ཡིས་ནི། །ལྟ་ངན་དྲ་བ་མཐའ་དག་གཅོད་པར་
བྱེད། །ཅེས་རྟེན་འབྱུང་རྟོགས་ན་མཐར་འཛིན་གྱི་ལྟ་བ་ངན་པ་ལྡོག་
པར་གསུངས་པའི་དོན་དུ་སྣང་ལ། དེ་ཡང་སྟོང་ཐུན་ལས། གང་
ཟག་རང་བཞིན་གྱིས་མེད་པ་མཚན་ཉིད་ཚང་བ་ཚད་མས་ངེས་ན་ཕུང་
པོ་རང་བཞིན་གྱིས་གྲུབ་པར་དམ་བཅའ་བ་མི་སྲིད་དེ། ཞེས་པ་ལྟར།
ཇི་སྲིད་སྟོང་ཉིད་རྟོགས་པའི་བློ་ཡི་བྱེད་པ་མ་ཉམས་པར་ཡོད་པ་དེ་སྲིད་
དུ་གྲུབ་མཐས་བཏགས་པའི་ལྟན་ངན་རྣམས་མངོན་གྱུར་དུ་སྐྱེ་བའི་གོ་
སྐབས་བཅོམ་ཞིང་མཐར་ས་བོན་དང་བཅས་པ་དྲུངས་འབྱིན་པར་བྱེད་
པའི་དོན་ནོ། །
གཉིས་པ་བཙལ་ནས་བསལ་བཞག་མེད་པའི་མཐའ་བྲལ་དུ་
ངལ་གསོ་ཐོབ་པ་ནི། ཚོལ་དགོས་མི་འདུག་སྟེ་འཚོལ་མཁན་རང་ཡིན།།
བདེན་པར་མི་ཞེན་ཏེ་རྫུན་པ་རང་ཡིན། །རྫུན་པ་མི་འགོག་སྟེ་བདེན་
པ་རང་ཡིན། །ཆད་མིན་རྟག་མིན་ལ་ངལ་གསོས་ཆོག་གོ། །ཞེས་
བྱུང་། དོན་ནི། སེམས་ཀྱི་གཞི་སྟེང་འདིར་བདེན་པར་གྲུབ་པ་སྔར་
ཡོད་བསལ་བར་བྱ་བ་ཅུང་ཟད་ཅིག་མེད་པས། ཨ་མ་སྟོང་པ་ཉིད་



224
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྔར་མེད་གཞན་ནས་གསར་དུ་ཚོལ་དགོས་པ་མི་འདུག་སྟེ་འཚོལ་
མཁན་གྱི་སེམས་རང་གདོད་ནས་ངོ་བོས་སྟོང་བཞིན་པ་རང་ཡིན་པའི་
ཕྱིར། དེའི་ཕྱིར་རྣམ་རིག་པ་ལྟར་སེམས་འདི་ལ་བདེན་པར་མི་ཞེན་
ཏེ༑ སེམས་འདི་ནི་བདེན་གྲུབ་ཀྱིས་སྟོང་ཡང་དེར་སྣང་བའི་རྫུན་པ་
རང་ཡིན་པའི་ཕྱིར། དེ་ལྟ་བུའི་རྫུན་པ་ཙམ་ནི་ཐ་སྙད་དུ་མི་འགོག་
ཏེ༑ བྱ་བྱེད་བསླུ་བ་མེད་པའི་ཀུན་རྫོབ་ཀྱི་བདེན་པ་རང་ཡིན་པའི་ཕྱིར།
དེས་ན་ཁོ་བོ་རོལ་པའི་རྡོ་རྗེ་ནི་ལྟ་ངན་གྱི་འཕྲང་ལས་གྲོལ་ཏེ་ཆད་མིན་
རྟོག་མིན་གྱི་དབུ་མའི་དགའ་ཚལ་མཆོག་ཏུ་ཡངས་པ་ལ་བདེ་བར་ངལ་
གསོས་པས་ཆོག་གོ །ཞེས་པའོ། །འདི་ནི་འདའ་དཀའ་ཡེ་ཤེས་ལས།
སེམས་རྟོགས་ན་ཡེ་ཤེས་ཡིན་པས་ན་སངས་རྒྱས་གཞན་དུ་མི་བཙལ་
བའི་འདུ་ཤེས་བསྒོམ་པར་བྱའོ། །ཞེས་སེམས་ཀྱི་གནས་ལུགས་རྟོགས་
ན་སེམས་ཉིད་མཐར་ཐུག་གི་ཡེ་ཤེས་སུ་འགྱུར་བས་སངས་རྒྱས་གཞན་
ནས་མི་བཙལ་བར་གསུངས་པ་དང་། གཤེད་དམར་གྱི་རྒྱུད་དང་མངོན་
རྒྱན་རྒྱུད་བླ་རྣམས་ལས། འདི་ལ་བསལ་བྱ་ཅི་ཡང་མེད། །བཞག་
པར་བྱ་བ་ཅུང་ཟད་མེད། །ཅེས་མཐུན་པར་འབྱུང་བ་ལྟར། སེམས་
འདི་ལ་སྔར་ནས་ཡོད་བཞིན་པའི་བདེན་གྲུབ་ཕར་བསལ་བར་བྱ་བ་མེད་
པ་དང་། སྔར་ནས་མེད་པའི་སྟོང་ཉིད་ཞིག་ཚུར་གསར་དུ་བཞག་པར་



225
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱ་བ་ཅུང་ཟད་མེད་པར་སེམས་ཉིད་སྣང་སྟོང་ཟུང་འཇུག་ཏུ་གདོད་
ནས་གནས་པར་གསུངས་པའི་དོན་ལ་གདེངས་རྙེད་པའི་གསུང་ངོ་། །
གསུམ་པ་དེ་ཉིད་བསྒོམས་མྱོང་ཐོན་པའི་གདེངས་ཚད་བསྟན་
པ་ནི། ཨ་མ་མ་མཐོང་ཡང་མིང་ཙམ་ཞིག་གིས། །ཕ་མ་དྲིན་ཅན་
དེ་ཡུན་རིང་སྟོར་བ། །གན་ན་འདུག་པ་བཞིན་འཕྲད་པར་སྣང་གིས།།
ཞེས་བྱུང་། །དོན་ནི། ཁོ་བོ་ཅག་སོ་སྐྱེའི་ས་ལས་འདས་པའི་འཕགས་
པའི་ཡེ་ཤེས་ལྟར་ཨ་མ་སྟོང་པ་ཉིད་ལ་གཉིས་སྣང་ཐམས་ཅད་ནུབ་པའི་
སྒོ་ནས་མངོན་སུམ་དུ་མ་མཐོང་ཡང་། སྣང་ངོར་མིང་དོན་གྱི་སྤྱི་ཙམ་
གྱི་སྣང་བ་མ་ནུབ་པའི་རིགས་ཤེས་ཞིག་གིས་ཚུལ་བཞིན་དཔྱོད་པའི་
ལྟ་བའི་མྱོང་བ་ཡང་ཡང་བཏོན་པའི་སྟོབས་ཀྱི་སྟོང་དང་རྟེན་འབྱུང་
གི་ཕ་མ་དྲིན་ཅན་སྔར་བློ་ཡུལ་དུ་ཡུན་རིང་དུ་སྟོར་བ་དེ་ལྟ་ནའང་། ད་
སྟེ་གན་ཏེ་མདུན་ན་གནས་པའི་གཟུགས་བཞིན་དུ་རང་གི་བློ་ངོར་སྣང་
སྟོང་ཟུང་འཇུག་ཏུ་འཕྲད་དེ་གནས་བཞིན་པར་སྣང་ངོ༌། །ཞེས་པའོ།།
འདིའི་ཡུན་རིང་དུ་སྟོར་བའི་རྟེན་འབྱུང་ནི་ཐལ་འགྱུར་བའི་ཐུན་མོང་
མ་ཡིན་པའི་རྟོག་པའི་བཏགས་པ་ཙམ་གྱི་རྟེན་འབྱུང་ལ་བྱེད་ཅིང་།
གིས་སྒྲ་ནི་རྒྱུ་མཚན་འདྲེན་པའི་ཚིག་ཕྲད་དོ། །འདི་ནི་མདོ་ལས་སྣང་
བ་ཞེས་བྱ་བ་འདི་ནི་ཆོས་ལ་ངེས་པར་རྟོགས་པའི་བཟོད་པའི་ཚིག་བླ་



226
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དྭགས་སོ་ཞེས་པའི་དོན། སྒོམ་རིམ་ལས། ཤེས་པའི་སྣང་བ་ཅུང་
ཟད་གསལ་བར་བྱུང་བ་དེའི་ངེས་པར་འབྱེད་པའི་ཆ་དང་མཐུན་པར་
དྲོ་བར་གྱུར་པ་ཡིན་ནོ། །ཞེས་སོགས་དང་། མདོ་སྡེ་རྒྱན་ལས། དེ་
ནས་དེ་འདྲར་གྱུར་པ་ཡི། །བྱང་ཆུབ་སེམས་དཔའ་མཉམ་བཞག་པས།།
ཡིད་ཀྱི་བརྗོད་པར་མ་གཏོགས་པར། །དོན་ཀུན་རབ་ཏུ་མི་མཐོང་ངོ༌།།
ཞེས་དང་། ཆོས་ཀྱི་སྣང་བ་འཕེལ་བའི་ཕྱིར། །བརྩོན་འགྲུས་བརྟན་
པོ་ཀུན་ཏུ་རྩོམ། །ཞེས་དང་། ཆོས་ཀྱི་སྣང་བ་འཕེལ་ནས་ནི། །སེམས་
ཙམ་ལ་ནི་གནས་པར་འགྱུར། །ཞེས་དང་། དེ་ཚེ་བར་ཆད་མེད་པ་
ཡི༑ ༑ཏིང་ངེ་འཛིན་ལ་མྱུར་དུ་རེག །ཅེས་སོགས་ཀྱིས་རིམ་བཞིན་
སྟོང་ཉིད་རྟོགས་པའི་དྲོད་སོགས་བཞི་ལ་ཆོས་ཉིད་ཀྱི་སྣང་བ་འཆར་
ཚུལ་བཤད་པ་རྣམས་ཀྱི་དོན་ནོ། །རྩ་བའི་གཞུང་འདིས་རྩོམ་པ་པོ་
ཉིད་ཕར་ཕྱིན་ཐེག་པ་ནས་བཤད་པའི་ནང་གི་དོན་རྟོགས་ཀྱི་ཡོན་ཏན་
ཇི་ལྟར་ལྡན་པའང་དཔོག་གོ །
བཞི་པ་དེ་རྣམས་བླ་མའི་བཀའ་དྲིན་དུ་དྲན་ཏེ་སྒྲུབ་པའི་མཆོད་
པ་འབུལ་བ་ནི། ཀླུ་སྒྲུབ་ཡབ་སྲས་དེ་བཀའ་དྲིན་ཆེའོ། །བློ་བཟང་
གྲགས་པ་དེ་བཀའ་དྲིན་ཆེའོ། །དྲིན་ཅན་བླ་མ་དེ་བཀའ་དྲིན་ཆེའོ།།
བཀའ་དྲིན་བཟོ་ཐབས་སུ་ཨ་མ་མཆོད་དོ། །ཞེས་བྱུང་། དོན་ནི། དེ་



227
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལྟར་ཁོ་བོས་གཞུང་ལུགས་ཆེན་པོ་རྣམས་ནས་འབྱུང་བའི་ཡོད་ཏན་གྱི་
ཁྱད་པར་གང་ཞིག་ཐོབ་པ་དེ་རྣམས་རྩ་རྒྱུད་ཀྱི་བླ་མ་རྣམས་ཀྱི་བཀའ་
དྲིན་ཁོ་ན་ལ་བརྟེན་ནས་བྱུང་བས། ཡབ་ཀླུ་སྒྲུབ་དང་སྲས་ཟླ་བ་གྲགས་
པ་དེ་བཀའ་དྲིན་ཆེའོ། །འཇམ་པའི་དབྱངས་ཀྱིས་ནམ་འདོད་གཟིགས་
ཤིང་སྐུ་དང་གསུང་གི་སྣང་བ་བསྩལ་བའི་བློ་བཟང་གྲགས་པ་དེ་བཀའ་
དྲིན་ཆེའོ། །ལྟ་བ་སྟོན་པའི་དྲིན་ཅན་བླ་མ་པད་དཀར་འཆང་བ་རྒྱལ་
མཆོག་སྐལ་བཟང་རྒྱ་མཚོ་དེ་བཀའ་དྲིན་ཆེའོ། །བཀའ་དྲིན་བཟོ་ཐབས་
སུ་ཨ་མ་སྟོང་པ་ཉིད་ཚུལ་བཞིན་བསྒོམ་པའི་ལམ་གྱི་རིམ་པ་སྒྲུབ་པའི་
མཆོད་པས་མཆོད་དོ། །ཞེས་པའོ། །འདི་ནི་རྩ་བ་ཤེས་རབ་ཀྱི་མཇུག་
ཏུ༑ གང་གི་ཐུགས་བརྩེས་ཉེར་བཟུང་ནས། །ལྟ་བ་ཐམས་ཅད་སྤངས་
པའི་ཕྱིར། །དམ་པའི་ཆོས་ནི་སྟོན་མཛད་པ། །གོ་ཏམ་དེ་ལ་ཕྱག་
འཚལ་ལོ། །ཞེས་སྔར་སྟོང་པ་རྟེན་འབྱུང་གི་དོན་དུ་བཤད་པ་ཐམས་
ཅད་སྟོན་པའི་བཀའ་དྲིན་དུ་དགོངས་ནས་ཕྱག་འཚལ་བ་དང་མཚུངས་
སོ༑ ༑འཇམ་དཔལ་རྩ་རྒྱུད་ལས། དེ་བཞིན་གཤེགས་པ་ང་འདས་
ནས། །ལོ་ནི་བཞི་བརྒྱ་ལོན་པ་ན། །དགེ་སློང་ཀླུ་ཞེས་འབོད་པ་འབྱུང་།།
ཞེས་དང༌། ལོ་ནི་དྲུག་བརྒྱ་དག་ཏུ་འཚོ། །ཞེས་པ་ལྟར། སྟོན་པ་
འདས་ནས་ལོ་བཞི་བརྒྱ་ན་ཀླུ་སྒྲུབ་འཁྲུངས་ཤིང་དགུང་ལོ་བརྒྱད་ཅུ་



228
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལ་ཕེབས་པ་ན་རུང་བ་མ་ཡིན་པའི་གཞི་ཆེན་པོ་སྤོང་པའི་ཆོས་སྒྲ་ཆེན་
པོ་དང་པོ་བསྒྲགས། སློབ་དཔོན་དགུང་ལོ་བརྒྱ་མ་ལོན་ཙམ་ནས་རིགས་
ཚོགས་བརྩམས་ཏེ་སྟོང་པ་ཉིད་ཀྱི་གཏམ་གྱི་ཆོས་སྒྲ་ཆེན་པོ་གཉིས་པ་
བསྒྲགས། དགུང་ལོ་སུམ་བརྒྱ་ལོན་ཙམ་པ་ན་སྒྲ་མི་སྙན་དུ་གཤེགས་
ནས་དེར་ལོ་ཉིས་བརྒྱ་སྐོར་བཞུགས་ཏེ་སླར་ཕེབས་ནས་དགུང་ལོ་ལྔ་
བརྒྱ་བཞེས་པ་ན་ཆོས་དབྱིངས་བསྟོད་པ་སོགས་བརྩམས་ཏེ་ཁམས་
བརྟག་པའི་ཆོས་སྒྲ་ཆེན་པོ་ལོ་བརྒྱ་ཡི་བར་དུ་བསྒྲུགས་ཏེ་མཐར་ལྷོ་
ཕྱོགས་སུ་གཤེགས་པར་བཤད། སྡེ་དགེའི་བཀའ་འགྱུར་དཀར་ཆག་
ཏུ༑ དེ་ལྟར་སློབ་དཔོན་འདིས་ལོ་བདུན་ཅུ་རྩ་གཅིག་དམན་པར་སྐུ་
དངོས་ཀྱིས་འགྲོ་དོན་མཛད་ཅིང་དཔལ་གྱི་རིར་བསྒོམས་པས་ས་དང་
པོའི་རྟོགས་པ་བརྙེས་ཏེ་སྐུ་ལ་མཚན་སོ་གཉིས་དང་ལྡན་པར་གྱུར།
དེའང་ཉིས་བརྒྱ་ཡུལ་དབུས། ཉིས་བརྒྱ་ལྷོ་ཕྱོགས། བརྒྱ་ཉི་ཤུ་རྩ་
དགུ་དཔལ་གྱི་རི་ལ་བཞུགས་པར་འདོད་དོ། །ཞེས་ལྔ་བརྒྱ་ལས་བདུན་
ཅུ་རྩ་གཅིག་མ་ལོངས་པའི་ཚུལ་འབྱུང་ཡང་འདི་ནི་འཇམ་བཞད་ཀྱི་
གསུང་ལྟར་བྱས་སོ། །ཟླ་གྲགས་ནི་སྟེང་ཕྱོགས་འཇིག་རྟེན་གྱི་ཁམས་
ཞིག་ནས་ས་མཐོན་པོ་ལ་གནས་པའི་བྱང་སེམས་ཞིག་མགོན་པོ་ཀླུ་སྒྲུབ་
ཀྱི་ལུགས་བཟང་སྤེལ་བའི་ཕྱིར་བསམ་བཞིན་དུ་ཕེབས་པར་གསུངས་



229
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལ༑ སྒྲོན་གསལ་ལས། སངས་རྒྱས་ཀུན་གྱི་རིམ་གཉིས་གནས་ཀྱི་
རྒྱས་བཏབ་དེ་ནི་ཀླུ་སྒྲུབ་ཀྱི་ལས་རྙེད་པ། ཁྱབ་བདག་དཔལ་ལྡན་རྡོ་
རྗེ་སེམས་དཔའི་བཏུད་དེ་ཟླ་གྲགས་པས་རིམ་བཞིན་བཤད། ཅེས་ཟླ་
བ་གྲགས་པ་རང་ཉིད་ཀླུ་སྒྲུབ་ཀྱི་སློབ་མ་ཞལ་གྱིས་བཞེས་ལ། ཇོ་བོ་
རྗེས། ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་མན་ངག་
ལ༑ ༑སངས་རྒྱས་ཡོད་ཀྱི་གཞན་དུ་མིན། །ཞེས་དང་། པཎྜི་ཏ་
སྐལ་ལྡན་གྲགས་པས་ཀྱང་། དེ་ནི་ཀླུ་སྒྲུབ་ལས་རྙེད་པ། ཞེས་བྱ་བ་
སྨོས་ཏེ། དེ་ནི་དཔལ་ལྡན་ཀླུ་སྒྲུབ་ཀྱི་ཞལ་སྔ་ནས་ཀྱི་དངོས་ཀྱི་སློབ་
མ་ཉིད་དུ་སོ་སོར་བསྟན་གྱི་བརྒྱུད་པས་ནི་མ་ཡིན་ནོ། །ཞེས་སོགས་
ཀྱིས་ཟླ་གྲགས་ཀླུ་སྒྲུབ་ཀྱི་དངོས་སློབ་ཏུ་གྲུབ་ལ། དེ་ཡང་ཕྱི་ཚར་གྱི་
སློབ་མ་དང་གནམ་ལ་ཉི་ཟླ་གཉིས་ས་ལ་གསལ་བ་གཉིས་སུ་གྲགས་པའི་
འགྲེལ་ཆེན་གཉིས་སོགས་མཛད་ཅིང་ཟུང་འཇུག་གི་སྐུ་བརྙེས་པར་
བཤད་ལ། རྒྱ་གར་དུ་པཎ་གྲུབ་ཆེན་པོ་རྣམས་ཕན་ཚུན་དགག་སྒྲུབ་
ཀྱི་རིམ་པ་མང་དུ་ཡོད་ཀྱང་། ཟླ་བ་གྲགས་པ་དང་ཞི་བ་ལྷ་གཉིས་ལ་
མཚན་ནས་དངོས་སུ་སྨོས་ཏེ་འགོག་པའི་རྒྱ་གར་གྱི་མཁས་པ་སུ་ཡང་
མེད་ཅིང་། རྒྱ་གར་མཁས་པའི་གཞུང་གང་ནའང་དེ་ལྟར་བྱས་ནས་
བཀག་པ་མེད་པར་བཤད་ཅིང་དགུང་ལོ་སུམ་བརྒྱ་བཞུགས་པར་རྡོ་རྗེ་



230
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གདན་པའི་གསུང་སྒྲོས་ལས་འབྱུང་བར་འཇམ་བཞད་གསུང་ངོ༌།།
འཇམ་དཔལ་རྩ་རྒྱུད་རབ་འབྱམས་ཉི་ཤུ་རྩ་བརྒྱད་པ་ལས། འཇིག་
རྟེན་ང་ནི་མྱ་ངན་འདས། །ས་ཡི་སྟེང་འདི་སྟོང་གྱུར་ན། །ཁྱེད་ཉིད་
བྱིས་པའི་གཟུགས་ཀྱིས་ནི། །སངས་རྒྱས་མཛད་པ་བྱེད་པར་འགྱུར།།
དེ་ཚེ་དགོན་ཆེན་རབ་དགའ་བ། །ཁ་བ་ཅན་ན་ཡོད་པ་ཡིན། །ཞེས་
དང་། པདྨ་བཀའ་ཆེམས་ལས། འཇམ་དབྱངས་སྤྲུལ་པ་གདུལ་བྱ་
བསྟན་པའི་བདག །མདོ་སྔགས་བསྟན་འཛིན་བློ་བཟང་གྲགས་པ་འབྱུང་།།
ཞེས་དང་། མི་རབས་བརྒྱད་དུ་མདོ་སྔགས་རྒྱས་པར་སྟོན། །ཞིང་
འདི་འདས་ནས་བྱམས་པའི་དྲུང་དུ་འགྲོ །དེ་ཡི་བརྒྱུད་འཛིན་ཚེ་གཅིག་
སངས་རྒྱས་ཡིན། །ཞེས་སོགས་མདོ་རྒྱུད་བཀའ་གཏེར་རྩོད་མེད་དུ་
མ་ནས་ཆེས་གསལ་བར་ལུང་བསྟན་པ་རྗེ་ཙོང་ཁ་པ་བློ་བཟང་གྲགས་
པ་ནི་སྔོན་རྒྱལ་བ་དབང་པོའི་རྟོག་གི་སྤྱན་སྔར་ཇི་ལྟར་དམ་བཅས་པ་
ལྟར་དགུང་ལོ་རེ་གཉིས་བར་དུ་རྒྱལ་བའི་བསྟན་པ་ལ་རྒྱལ་བ་རང་ཉིད་
མངོན་སུམ་དུ་བྱོན་པ་ལྟ་བུའི་མཛད་པ་མཐར་ཕྱིན་པར་མཛད་ཅིང་།
སྐུ་ཡི་བཀོད་པ་བསྡུས་ཏེ་དགའ་ལྡན་དུ་རྒྱལ་སྲས་འཇམ་དཔལ་སྙིང་
པོའི་སྐྱེ་བ་བཞེས་པའི་ཚུལ་བསྟན་པ་དང་། གཞན་ཡང་མདོ་སྡེ་གདམས་
ངག་འབོག་པའི་རྒྱལ་པོ་ལས། དེ་ནས་འཕོས་ནས་ཤར་ཕྱོགས་ཀྱི། །རྨད་



231
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱུང་བཀོད་པའི་འཇིག་རྟེན་དུ། །སེངྒེའི་ང་རོ་ཞེས་བྱར་འགྱུར། །ཞེས་
པ་ལྟར་སླར་ཡང་ཤར་ཕྱོགས་ངོ་མཚར་རྨད་བྱུང་བཀོད་པའི་ཞིང་
ཁམས་སུ་རྒྱལ་བ་སེངྒེའི་ང་རོར་འཚང་རྒྱ་བའི་ཚུལ་དང་། གཞན་
ཡང་མ་གཅིག་གི་ལུང་བསྟན་ལྟར་བྱམས་པ་ནས་བརྩིས་པའི་བསྐལ་
བཟང་སངས་རྒྱས་སྟོང་གི་བདུན་པ་འཁོར་བ་འཇིགས་ནས་བརྩིས་པའི་
བཅུ་གཅིག་པ་སྤྱན་ལེགས་སུ་འགྱུར་བར་གསུངས་ལ། འདི་ནི་མདོ་
སྡེ་བསྐལ་བཟང་ལས། སངས་རྒྱས་བཅུ་པོ་དེ་བཞིན་གཤེགས་པ་དང་
པོ་དེ་དག་གིས་སེམས་ཅན་རྣམས་ཡོངས་སུ་སྨིན་པར་མཛད་པ་དེ་སྙེད་
ཅིག་ནི། དེ་བཞིན་གཤེགས་པ་དེ་གཅིག་པུས་ཀྱང་མཛད་པར་འགྱུར་
རོ༑ ༑ཞེས་ཀྱང་འབྱུང་ལ། གཞན་ཡང་བྱམས་བསྟོད་ཚངས་ཅོད་
མ་ལས། དེ་ལྟར་སྤྱད་པའི་འབྲས་བུ་གྲུབ་པ་ན། །དུས་གསུམ་རྒྱལ་
བ་རྣམས་ཀྱི་སྐུ་དང་ཞིང་། །འཁོར་དང་མཛད་པ་སྐུ་ཚེ་སྨོན་ལམ་
རྣམས། །གང་ཡིན་གཅིག་ཏུ་བསྡོམས་པ་དེ་དག་ཀུན། །ཐབས་མཁས་
སྤྱོད་པས་ཡོངས་སུ་རྫོགས་གྱུར་ནས། །རིང་ནས་ཡིད་ལ་བརྣག་པའི་
འགྲོ་བ་འདི། །དམ་ཆོས་བདུད་རྩིའི་ཆར་ཆེན་ཕབ་པ་ཡིས། །སྐད་
ཅིག་གཅིག་ལ་བདག་གིས་སྒྲོལ་བར་ཤོག །ཅེས་སྨོན་པའི་མཚམས་
སྦྱར་བ་ལྟར་གྱི་མཛད་པ་སྐྱོང་བ་ཁོ་ན་ཉིད་དོ། །པད་དཀར་འཆང་



232
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བ་བློ་བཟང་སྐལ་བཟང་རྒྱ་མཚོ་ནི། འཇམ་དཔལ་རྩ་རྒྱུད་ཀྱི་རབ་
འབྱམས་སོ་དྲུག་པ་ལས། དེ་ནས་ཡི་གེ་ས་དང་ཀ། །དང་པོ་དག་ཏུ་
བརྗོད་པ་དང་། །དེ་བཞིན་ཡི་གེ་ར་དང་ག །དང་པོ་དག་ཏུ་རབ་བརྗོད་
དང་། །དང་པོར་ཡི་གེ་བ་དང་ནི། །ལེགས་ཤིང་ལེགས་ཏེ་སྡེ་ཞེས་
བསྟན། །སྦྱིན་བྱེད་སྦྱིན་པར་བྱེད་པ་ཉིད། །ཅེས་དང་། བཀའ་
གདམས་གླེགས་བམ་ལས། ལར་བསྐལ་པ་བྱེ་བ་བསམ་ཡས་སུ། །ལྷ་
དཀོན་མཆོག་སྤྱི་བོར་མཆོད་པ་ལས། བདག་ང་རྒྱལ་རློམ་པ་ག་ལ་
བྱེད། །ཅེས་དང་། ང་ནི་རུས་མཚམས་ཉིད་ན་མདོ་གསུམ་གྱི་ཕུགས་
ཤིག་ན་ངས་བྱིན་གྱིས་བརླབ་པའི་བཟང་པོ་བཟང་པོ་འགའ་ཞིག་འོང་།
ཞེས་སོགས་ཀྱིས་དམ་པ་འདི་ཉིད་ཀྱི་མཚན་སྒྲ་འཁྲུངས་ཡུལ་མཛད་
པ་སོགས་གསལ་བར་ལུང་བསྟན་པར་གསུངས་ལ། སྐུ་ཚེ་རིལ་པོར་
བཤད་སྒྲུབ་གཉིས་ཀྱིས་དུས་འདའ་བ་ལྟར་མཛད་ཅིང་། གསུང་རྩོམ་
ཡང་དབང་དོན་དེ་ཉིད་ཡང་གསལ་སྣང་བ་རྡོ་རྗེ་སེམས་པའི་ཞལ་ལུང་
ཞེས་བྱ་བ་སྔོན་ཆད་མཁས་པར་གྲགས་པ་སུས་ཀྱང་བགྱི་བར་མ་སྤོབས་
པའི་ལེགས་བཤད་ཆེན་པོ་དེ་ཉིད་ཀྱིས་མཚོན་མདོ་སྔགས་ཀྱི་ལྗགས་
རྩོམ་རྣམས་བྱིན་རླབས་དང་འགྲོ་དོན་ཤིན་ཏུ་ཆེ་བ་ཀུན་
་བ་ཀུན་གྱིས་མངོན་
སུམ་དུ་གྱུར་པ་དང་། གསུང་ལས་སྐྱེས་པའི་སློབ་མ་ཡང་པཎ་ཆེན་



233
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དཔལ་ལྡན་ཡེ་ཤེས། ལྕང་སྐྱ་རོལ་པའི་རྡོ་རྗེ། མ་ཧཱ་པཎྜི་ཏ་ཆེན་པོ་
ཀུན་མཁྱེན་འཇིགས་མེད་དབང་པོ། རྒྱལ་ཚབ་རྟ་ཚག་ཧོ་ཐོག་ཐུ་བསྟན་
པའི་མགོན་པོ། དེ་མོ་ནོ་མན་ཧན་གྲུབ་མཆོག་འཇམ་དཔལ་རྒྱ་མཚོ།
ཐུའུ་ཀྭན་ཧོ་ཐོག་ཐུ་སོགས་ཀྱིས་མཚོན་མཁས་བཙུན་བཟང་གསུམ་དང་།
རྣལ་འབྱོར་ལ་བརྩོན་པའི་སློབ་མས་རྒྱ་བོད་ཧོར་སོགས་ཀྱི་ཡུལ་གྲུར་
མ་ཁྱབ་པ་མེད་པར་སྣང་ལ། གོང་མ་བདེ་སྐྱིད་རྒྱལ་པོ་སོགས་ཀྱིས་
ཀྱང་གཙུག་ཏུ་མཆོད་ཅིང་། བོད་ཁམས་ཆབ་སྲིད་གདུགས་དཀར་
ཡུག་གཅིག་གིས་ཁྱབ་པར་མཛད་པའི་བཀའ་དྲིན་ཤིན་ཏུ་ཆེ་བར་བཤད་
གཉིས་པ་ཐབས་ཕྱོགས་རྒྱལ་སྲས་ཀྱི་སྤྱོད་པའི་གདེངས་ཚད་
བསྟན་དེ་འགྲོ་རྣམས་ངལ་གསོ་མཆོག་ལ་འགོད་པ་ནི། སྐྱེ་མེད་བརྗོད་
བྲལ་གྱི་ཨ་མ་རྒན་མོ། །རིག་པའི་བུ་ཆུང་དང་ལྷན་ཅིག་འཛོམ་ནས།།
ཀུན་བཟང་སྤྱོད་པ་ཡི་དགའ་སྟོན་ཆེན་པོས། །མ་རྒན་འགྲོ་བ་རྣམས་
གཏན་བདེར་འཁྲིད་དོ། །ཞེས་བྱུང་། དོན་ནི་གཞི་རྟེན་འབྱུང་དང་
ཟུང་དུ་འཇུག་པའི་སྐྱེ་མེད་བརྗོད་བྲལ་གྱི་ཨ་མ་རྒན་མོ་སྟོང་པ་ཉིད་དེ་
ནི༑ ལྟ་བ་འཚོལ་བའི་རིག་པའི་བུ་ཆུང་དང་ཡུལ་ཡུལ་ཅན་དུ་ལྷན་
ཅིག་ཏུ་འཛོམ་ནས། ལམ་ཀུན་བཟང་རྒྱལ་སྲས་ཀྱི་སྤྱོད་པ་རླབས་པོ་



234
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆེ་ཡི་འཁྲུལ་འདེགས་དང་འགྲོགས་ཏེ་ཐབས་ཤེས་ཟུང་འབྲེལ་གྱི་དགའ་
སྟོན་ཆེན་པོའི་སྒོ་ནས། ཆེད་དུ་བྱ་བ་ཐོག་མེད་ནས་དྲིན་གྱིས་བསྐྱངས་
པའི་མ་རྒན་འགྲོ་བ་རྣམས། འབྲས་བུ་གཏན་གྱི་བདེ་བ་སྐུ་གཉིས་ཟུང་
འཇུག་གི་གོ་འཕང་མཆོག་ལ་བདེ་བླག་ཏུ་འཁྲིད་པར་བྱེད་དོ། །ཞེས་
པའོ། །འདི་ནི་མདོ་སྡུད་པ་ལས། གང་ཡང་སངས་རྒྱས་སྲས་རྣམས་
དང་ནི་ཉན་ཐོས་དང་། །སློབ་དང་མི་སློབ་དགེ་བ་ཟག་བཅས་ཟག་
མེད་པ། །བསྡུས་ནས་བྱང་ཆུབ་སེམས་དཔས་རྗེས་སུ་ཡི་རང་ཞིང་།།
འགྲོ་བའི་དོན་རྒྱུ་བྱང་ཆུབ་ཕྱིར་ན་ཐམས་ཅད་བསྔོ། །ཞེས་དང་། ཅི་
སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །ཞེས་རང་གཞན་གྱི་དགེ་
བ་མཐའ་དག་བློ་ངོར་ཕྱོགས་གཅིག་ཏུ་བསྡོམས་ཏེ་གོང་དུ་སྤེལ་བའི་
ཕྱིར་རྗེས་སུ་ཡི་རང་དང༌། འབྲས་བུ་ལ་ཇི་ཙམ་སྤྱད་ཀྱང་མི་འཛད་
པའི་ཕྱིར་རྫོགས་བྱང་དུ་བསྔོ་བ་དང་། ཁོང་ཁྲོ་སོགས་ཀྱིས་མི་འཇོམས་
པ་དང་ཡེ་ཤེས་ཀྱི་ཚོགས་སུ་འགྱུར་སླད་དམིགས་མེད་ཀྱི་ལྟ་བས་རྒྱས་
འདེབས་པར་གསུངས་པ་རྣམས་ཀྱི་དོན་མྱོང་ཐོག་ནས་བཏོན་པ་ཡིན་
ལ༑ བསྒོམས་བྱུང་གི་དགེ་བ་དང་བདག་མེད་ལེགས་པར་རྟོགས་པའི་
དགེ་རྩ་རྣམས་ཁོང་ཁྲོས་འཇོམས་མི་ནུས་པར་རིགས་པས་གྲུབ་བོ།།
གཞུང་འདི་གོང་གི་རྣམས་ཀྱི་དོན་བསྡུ་མ་ཟད་བསྔོ་བའི་གཞུང་ཡང་



235
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡིན་ཏེ། རྐང་པ་དང་པོ་གཉིས་ཀྱིས་དོན་བསྡུས་ཤིང་དེ་ནས་རྐང་པ་
གཉིས་ཀྱིས་ཐབས་ཕྱོགས་རྒྱལ་སྲས་ཀྱི་སྤྱོད་པའི་གདེངས་ཚད་བསྟན་
ཅིང་དགེ་བ་བསྔོ་བར་མཛད་པས་སོ། །བསྔོ་བ་ལའང་། གཙོ་བོར་
རྫོགས་བྱང་དུ་བསྔོ་བ་དང་། དམ་ཆོས་འཛིན་པའི་རྒྱུར་བསྔོ་བ་དང་།
བཤེས་གཉེན་དམ་པས་འཛིན་པའི་རྒྱུར་བསྔོ་བ་རྣམས་ལས་འདི་ནི་དང་
པོར་མངོན་ནོ། །
གསུམ་པ་ཐ་མར་དགེ་བ་མཇུག་གི་དོན་ལ་གཉིས། རྨད་བྱུང་
གི་དགེ་རྩ་སྒྲུབ་པའི་མཆོད་པ་འབུལ་བ་དང་། སྦྱར་བྱང་སྨོས་པའོ།།
དང་པོ་ནི། ཨེ་མ་ལ་རོལ་པའི་རྡོ་རྗེ། །ཨ་འོ་ལ་སྐྱིད་པའི་རྐང་བྲོ།།
འོ་ན་ལ་འདི་རུ་བརྡུངས་ནས། །ཨ་ཧོ་ལ་དཀོན་མཆོག་མཆོད་དོ། །ཞེས་
བྱུང་། དོན་ནི་ལེགས་བཤད་སྙིང་པོ་ལས། གསུང་རབ་དེ་ཉིད་མཐོང་
བའི་རིགས་སྨྲ་དེས། །རྨད་བྱུང་གཏམ་གྱི་སྦྱོར་བ་འདི་བྱས་སོ། །ཞེས་
དང༌། དེ་ཚེ་རིང་ནས་ཉམས་པའི་རྟོགས་དཀའི་གནས། །གང་ཞིག་
བཙལ་བས་རྙེད་པའི་རིགས་པའི་ལམ། །དེ་ཡི་རྣམ་འཕྲུལ་ཀྱེ་མའོ་
ངོ་མཚར་ཞེས། །གཅིག་པུར་གནས་ཀྱང་དགའ་བའི་ཅ་ཅོར་འཆོར།།
ཞེས་པ་ལྟར། རོལ་པའི་རྡོ་རྗེ་བདག་ཆེས་ངོ་མཚར་སྐྱེ་བའི་གནས་རང་
བཞིན་གྱིས་སྟོང་པ་ལ་འཁོར་འདས་ཀྱི་རྣམ་གཞག་ཐམས་ཅད་འཐད་



236
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པའི་ཚུལ་དྲི་མེད་རིགས་པའི་ལམ་ནས་ལེགས་པར་རྟོགས་པའི་ཡིད་ཀྱིས་
བསྐུལ་བའི་དགའ་ཞིང་སྐྱིད་པའི་རྐང་བྲོ་གནས་མཆོག་རི་བོ་རྩེ་ལྔ་འདི་
རུ་བརྡུངས་ཏེ། རང་ཉིད་ཀྱི་མྱོང་ཐོག་ནས་བཏོན་པའི་ལྟ་བའི་ཉམ་
མགུར་དབྱངས་སུ་བསྒྲགས་པའི་རྨད་བྱུང་གི་དགེ་བའི་རྩ་བ་འདི་ཉིད་
གཏན་གྱི་སྐྱབས་གནས་དཀོན་མཆོག་རིན་པོ་ཆེ་དགྱེས་ཕྱིར་སྒྲུབ་པའི་
མཆོད་པར་འབུལ་ལོ། །ཞེས་པའོ། །ཨེ་མ་དང་ཨ་འོ་འོ་ན་རྣམས་
ནི་ཉམས་འགྱུར་གྱི་ཚིག་ཕྲད་དོ། །དེ་ཡང་རྟེན་འབྲེལ་བསྟོད་པ་ལས།
ཁྱོད་གསུང་དུ་མ་ཅི་ཞིག་སྨོས། །ཆ་ཤས་རེ་ཡི་དོན་ཙམ་ལའང་། །འོལ་
སྤྱི་ཙམ་གྱི་ངེས་རྙེད་པ། །དེ་ལའང་མཆོག་གི་བདེ་བ་སྟེར། །ཞེས་
རྒྱལ་བའི་གསུང་རབ་ཀྱི་དོན་ཆ་ཙམ་ཡིད་དཔྱོད་ཀྱིས་གོ་བ་རྙེད་པ་
ལའང་ཡིད་མཆོག་ཏུ་དགའ་བ་སྐྱེ་བར་གསུངས་ན། ཆེས་ཤིན་ཏུ་ནས་
ཀྱང་རྟོགས་དཀའ་བ་ཟབ་མོ་སྟོང་པ་ཉིད་ལེགས་པར་ཁོང་དུ་ཆུད་དེ་
སྒོམ་སྟོབས་ཀྱིས་མྱོང་བ་ལེགས་པར་ཐོན་པ་ལ་ལྟ་སྨོས་ཀྱང་ཅི་དགོས་
པའི་ཕྱིར་རོ། །དེ་ཉིད་ཀྱིས་ཕྱིར་རྗེ་ཡིས། ཨེ་མའོ་སྟོན་པ་ཨེ་མའོ་
སྐྱབས། །ཨེ་མའོ་སྨྲ་མཆོག་ཨེ་མའོ་མགོན། །རྟེན་ཅིང་འབྲེལ་འབྱུང་
ལེགས་གསུང་པའི། །སྟོན་པ་དེ་ལ་བདག་ཕྱག་འཚལ། །ཞེས་ཆེད་
དུ་བརྗོད་པར་མཛད་དོ། །



237
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཉིས་པ། སྦྱར་བྱང་སྨོས་པ་ནི། ཞེས་པ་ཨ་མ་ངོ་ཤེས་ཀྱི་
རྫུན་ཚིག་བྲག་ཆའི་སྒྲ་དབྱངས་འདི་ཡང་དབུ་མ་ཆེན་པོ་ལ་ལྷག་པར་
མོས་པའི་ལྕང་སྐྱ་རོལ་པའི་རྡོ་རྗེས་སྤྲུལ་པའི་གནས་མཆོག་རི་བོ་རྩེ་ལྔར་
སྨྲས་པའི་ཡི་གེ་པ་ནི་དགེ་སློང་དགེ་ལེགས་ནམ་མཁའ་འོ་ཞེས་པ་ནི་གོ་
སླའོ། །སྨྲས་པ། གནས་ལུགས་དག་པ་སིད་ཏི་མཚར་སྡུག་དཔལ།།
ངན་རྟོག་ཀུནྡྷ་ཀཆས་གཞོམ་བྱས་གང་། །ལུང་རིགས་གངས་རིའི་སྨན་
གྱི་སྦྱོར་བ་ཡིས། །དྲན་དབང་དམ་བཅའ་གསུམ་ལྡན་དཔལ་དུ་བསྒྲུབ།།
ཤིན་ཏུ་གནད་འདྲིལ་གཞུང་དོན་ཕིགས་དཀའ་བ། །ཚིག་དོན་ཟུར་
ཕྱིན་བཞེད་པ་མ་འདྲེས་པར། །ཁུངས་དང་བཅས་ཏེ་གོ་སླར་བཤད་
པ་ཡི། །ངག་འདིས་མཁས་རྣམས་ཡི་ག་ཅིས་མི་འཛིན། །དེ་སླད་
ཤེལ་དཀར་འཕྱུར་འདྲའི་ལེགས་བཤད་སྤོར། །སྨྲ་དབང་སྐབས་གསུམ་
པ་རྣམས་རོལ་བགྱིས་ཏེ། །ཆོས་སྨྲའི་ཆོས་ཀྱི་མདུན་ས་དེ་དེ་རུ། །སྒྲོ་
བཏགས་མ་འདྲེས་བརྗོད་པ་གླེང་བར་རིགས། །
༈ གསུམ་པ་དེ་ལས་འཕྲོས་པའི་དོན་ཅུང་ཟད་བཤད་པ་ནི།།
ལྟ་མགུར་འདིའི་དཔེ་ཕལ་མོ་ཆེའི་དབུར་ཨེ་མ་ཧོ་ཞེས་འཁོད་ཀྱང་དེ་
ལ་དཔལ་མང་པཎྜི་ཏའི་སྙིང་རྗེའི་རོལ་འཚོ་ལས། ཨེ་མ་ཧོ་ཞེས་པ་
བར་སྐབས་སུ་འགའ་ཞིག་གིས་བཙུད་དམ་སྙམ་པ་ལ། གསུང་མགུར་



238
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདིའི་ཐོག་མར་ཨེ་མ་ཧོ་ཞེས་པ་ཡོད་པར་མ་མཐོང་སྟེ། ད་ལྟ་ལྕང་
སྐྱ་རྡོ་རྗེ་འཆང་གི་གསུང་འབུམ་རྒྱ་ནག་པར་མང་བར་བཞུགས་པའི་
གསུང་མགུར་ལ་ཡང་མེད། རྣམ་ཐར་ཐུབ་བསྟན་མཛེས་རྒྱན་དུ་བཀོད་
པའི་གསུང་མགུར་ལ་ཡང་མེད། གསུང་མགུར་འདི་ཉིད་ཀྱི་དྲུང་ཡིག་
ནམ་མཁའ་ཛ་སག་གིས་དཔེ་ཆ་ཕུལ་ནས་འགྲེལ་བ་རྩོམ་བསྐུལ་ཞུ་
སྐབས་ཨེ་མ་ཧོ་ཞེས་པ་སྦེད་དགོས་པ་ཡང་མེད། ཀུན་མཁྱེན་རིན་
པོ་ཆེ་ནས་ཨེ་མ་ཧོ་ཞེས་པ་སྐྱུར་དགོས་པ་ཡང་མེད། བསམ་བཞིན་
དུ་བསྐྱུར་ན་ཡང་འགྲེལ་པ་གཟིགས་སུ་ཕུལ་སྐབས་རྩོམ་པ་པོ་དེ་ཉིད་
ནས་འདིའི་མགོར་ཨེ་མ་ཧོ་ཞིག་ཡོད། དེ་གནད་ཆེ་གསུངས་དགོས་
པ་ལས་དེ་ཡང་མ་གསུངས་པའི་ཕྱིར། སླར་དེ་འདྲའི་དཔེ་གསར་པ་
བྱུང་ན་ཐེ་ཚོམ་གྱི་གནས་སོ། །ཞེས་གསུངས་པ་དོན་གནས་སུ་གོ་བས་
འདིར་མ་བཀོད་དོ། །གསུང་མགུར་འདི་ཉིད་སྔགས་བླ་མེད་ཀྱི་ལུགས་
སུ་བཀྲལ་བའི་འགྲེལ་པའང་ཡོད་ན་ཁྱེད་ཀྱིས་མདོ་རྐྱང་ལུགས་སུ་སྨྲ་
བ་ཅི་ཞེ་ན། དེ་ལ་ཀྱེ་རྡོར་མཁན་པོ་དང་མ་ཏི་པ་གཉིས་ཁྲི་ཆེན་གྱི་
སྔགས་འགྲེལ་སྐལ་ལྡན་བཞད་བྱེད་ཀྱི་རྗེས་སུ་འབྲངས་ཏེ། འཇམ་
བཞད་ཀྱི་འགྲེལ་པ་ཚིག་གི་སྒྲོན་མེ་ལས་བཤད་པ་དེ་དྲང་དོན་དང་ཡིག་
སྤྱིའི་བཤད་པ་དང་། སྐལ་ལྡན་བཞད་བྱེད་ལས་གསུངས་པ་དེ་ངེས་



239
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དོན་དང་སྦས་མཐའི་བཤད་པ་ཡིན་པར་སྨྲས་པ་ལ། དཔལ་མང་ཚང་
ནས། འོ་ན་སྔགས་རིམ་ལས། རྒྱུད་སྡེ་འོག་མ་རྣམས་ལ་བསྐྱེད་རིམ་
མེད་པ་ཡིན་ཏེ། དེ་དག་གི་རྩ་བའི་རྒྱུད་ལས་བསྐྱེད་རིམ་སྟོན་པ་ཡོད་
ན་རྡོ་རྗེའི་ཚིག་དེ་ལ་དྲང་ངེས་ཀྱིས་བཤད་པ་གཉིས་ཀྱང་བྱར་ཡོད་པས་
བསྐྱེད་རྫོགས་གཉིས་ཀ་ཡོད་པར་འདོད་དགོས། ཞེས་གསུངས་པས།
འདི་ལ་ཚུལ་བཞིའི་བཤད་པ་འཇུག་ན་ཁྱེད་ཀྱིས་ལྟ་མགུར་འདིའི་བསྐྱེད་
རིམ་གྱི་ཆོ་ག་དང་སྦྱིན་སྲེག་སོགས་ཀྱང་བརྩམས་ལ། ས་པཎྜི་ཏས།
མདོ་ལུགས་ཆོ་ག་འབྱུང་བ་མཚར། །སེངྒེའི་ཕྲུ་གུ་གླང་ཆེན་ལ། །བྱུང་
ན་སྔོན་མེད་སྲོག་ཆགས་ཡིན། །ཞེས་པ་ལྟར་གྱི་ངོ་མཚར་དེ་སྟོན་ཅིག།
ཅེས་དང་། བོད་ཁ་ཅིག་གིས་ཤེར་ཕྱིན་གྱི་མདོར་སྟོན་པས་སྐུ་དྲང་
པོར་བཞུགས་པ་བསྐྱེད་རིམ། སྐུ་ལས་འོད་ཟེར་བཀྱེ་བ་རྡོར་བཟླས།
སྟོང་ཉིད་བཅོ་བརྒྱད་ཀྱིས་སེམས་དམིགས། སྒྱུ་མ་ལྟ་བུ་སོགས་ཀྱིས་
སྒྱུ་ལུས། རང་བཞིན་མེད་སོགས་ཀྱིས་འོད་གསལ། གཉིས་སུ་མེད་
གཉིས་སུ་བྱར་མེད་ཅེས་སོགས་ཀྱིས་ཟུང་འཇུག་བསྟན་པར་བཤད་པ་
ཡང་འཐད་ལྡན་དུ་ཁས་ལོངས་ཤིག །ཅེས་དང་། དགོངས་གཞི་དངོས་
སྔགས་ལུགས་སུ་ཡོད་པས་སྔགས་ལུགས་སུ་བཀྲལ་དགོས་ན། ཆོས་
ཕུང་བརྒྱད་ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱའོ། །ཞེས་



240
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་གནད། བདེ་སྟོང་གི་ཡེ་ཤེས་
ལས་མི་འདའ་བ་ལ་ཕྱག་རྒྱ་ཆེན་པོས་རྒྱས་གདབ་པར་གསུངས་པས་
དེ་ཐམས་ཅད་སྔགས་ལུགས་སུ་བཀྲལ་དགོས་པར་འགྱུར་ཏེ། སངས་
རྒྱས་ཀྱི་དགོངས་པའི་གཏད་སོ་ནི་གདུལ་བྱ་འཚང་རྒྱ་བ་ཁོ་ནའི་ཆེད་
ཡིན། འཚང་རྒྱ་བ་སྔགས་ལ་རག་ལས་པས་སོ། །ཞེས་དང་། རྒྱལ་
བ་ཙོང་ཁ་པས་དེ་ལྟར་བཤད་ཀྱང་། ཀླུ་སྒྲུབ་ཀྱི་དགོངས་པ་སྔགས་
ལུགས་སུ་གནས་གཤིས་ཞེས་གང་གི་རྟེན་ཅིང་འབྲེལ་བར་འབྱུང་།།
ཞེས་པ་སྒྱུ་ལུས་འོད་གསལ་ལ་བརྟེན་ནས་ཚོགས་པ། འགག་པ་མེད་
པ་ཞེས་པ་ལས་ཉོན་གྱི་འཆི་བ་མེད་པ། སྐྱེ་མེད་ཞེས་པ་ལས་ཉོན་གྱི་
དབང་གིས་འཁོར་བར་མི་སྐྱེ་བ། སྤྲོས་པ་ཉེར་ཞི་ཞེས་པ་ཀུན་རྟོག་གི་
རླུང་དྷུ་ཏིར་ཐིམ་པ་སོགས་ལ་བཀྲལ་བའི་ཊིཀྐ་ཞིག་ཀྱང་དགོས་སོ།།
ཞེས་དང༌། གཞན་ཡང་ལུང་རིག་པ་ཞེས་པས་ཀྱང་སྔགས་དང་སྦྱར་
བས་ཇེ་ཟབ་ཏུ་འགྲོ་ན་བདེན་བཞིའི་ཆོས་འཁོར་གྱི་སྡུག་བསྔལ་ཤེས་
པར་བྱ། ཞེས་པ་འཆི་བ་འོད་གསལ་གྱི་གཉུག་སེམས་ལས་སྣང་མཆེད་
ཐོབ་གསུམ་ལུགས་ལྡོག་ཏུ་ཤར་ཏེ་གྲུབ་པའི་ཉེར་ལེན་གྱི་ཕུང་པོ་སྡུག་
བདེན་གྱི་གཙོ་བོ་དང་། ཀུན་འབྱུང་སྤང་བར་བྱ་ཞེས་པ་བདེན་འཛིན་
གྱི་མ་རིག་པ་དང་ལས་རླུང་གི་དབང་གིས་འཁོར་ཚུལ། འགོག་པ་



241
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མངོན་དུ་བྱ་ཞེས་པ་དེ་གཉིས་ཟད་པའི་དག་པ་གཉིས་ལྡན་གྱི་དབྱིངས་
མཐར་ཐུག་དང་། ལམ་བསྒོམ་པར་བྱ་ཞེས་པ་སློབ་པ་མཐའི་དོན་
གྱི་འོད་གསལ་ལ་འཇོག་རིགས་པར་འགྱུར་བས་དེ་ཉིད་སངས་རྒྱས་རང་
གི་དགོངས་པ་མིན་ཚེ་ཐེག་པ་ཆེ་ཆུང་གི་བཀའ་དཀྲུགས་པའི་ཉན་ཆེ་
སྟེ༑ རྒྱུད་བླ་མ་ལས། དེ་ཕྱིར་དྲང་སྲོང་རང་ཉིད་ཀྱིས་བཞག་མདོ་
སྡེ་གང་ཡིན་དེ་མི་དཀྲུགས། །ཐུབ་ཚུལ་བཤིག་ཕྱིར་དེ་ཡང་དམ་ཆོས་
ལ་ནི་གནོད་པར་བྱེད་པར་འགྱུར། །ཞེས་གསུངས་པའི་ཕྱིར་དང་།
དཔལ་ལྡན་དཔའ་བོས། གཞུང་ལ་སྣང་བ་བཞིན་དུ་མི་བྱེད་པར། །གང་
གི་སྒོ་ནས་ཁྱེད་ཀྱིས་འདི་ལྟར་བྱེད། །ཅེས་གཞུང་རང་ལས་མ་བཤད་
བཞིན་དུ་བློ་བཟོ་བྱས་ཏེ་ནན་གྱིས་སྦྱོར་བ་ནི་བབ་ཅོལ་ཡིན་པར་གསུངས་
ཤིང་། སྒྲོ་བཏགས་ཞེས་པའང་འདི་འདྲ་བྱས་ནས་བཏགས་པ་ཡིན་
ནོ༑ ༑ཞེས་གསུང་མགུར་སྔགས་ཕྱོགས་སུ་བཀྲལ་བ་ལ་གོང་གི་མཁས་
པ་གཉིས་ཀྱིས་གནོད་བྱེད་བརྗོད་པ་རྣམས་ལ་དོན་མཐུན་གྱི་ལན་མ་
བྱུང་བ་དང་། འགྲེལ་བ་ཚིག་གི་སྒྲོན་མེར་མདོ་ལུགས་སུ་བཀྲལ་བར་
སྒྲུབ་བྱེད་མཐོང་ནས་དེ་བཞིན་དུ་བྱས་སོ། །ཉམས་མགུར་འདི་ཉིད་
མདོ་ལུགས་སུ་གནས་ན་སྔགས་ཐུན་མོང་མ་ཡིན་པའི་བཤད་པ་མང་
རབ་བཀོད་པ་ཅི་ཞེ་ན། འདིར་བཞེད་པ་བཀོད་པའི་ཕྱག་རྫོགས་བཀའ་



242
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསུམ་གྱི་ལྟ་བའི་ཟབ་གནད་སྟོན་པའི་རང་གཞུང་རྣམས་སྔགས་བླ་མེད་
གཞིར་བྱས་ནས་ཡོད་སྟབས། དེ་དག་གི་བཞེད་པ་བརྗོད་པ་ན་མེད་
དུ་མི་རུང་བའི་སྔགས་ཀྱི་ཐུན་མོང་མ་ཡིན་པའི་བཤད་པ་འབྲི་དགོས་
སུ་སྣང་བ་དུ་མ་ཞིག་འདུག་པ་བཀོད་པར་བྱས་ཀྱང་། ཟབ་གནད་དུ་
བཞེད་པ་གཞན་ཕལ་ཆེ་བཏང་སྙོམས་སུ་བྱས་པས་སྐབས་མིན་པ་དང་
རས་ཆོས་སུ་བྱས་པ་མེད་དོ། །འདི་ཡི་ས་བཅད་བསྡུས་དོན་དུ་ཐོག་
མར་དགེ་བ་སོགས་སུ་སྦྱར་བ་ནི་སློབ་དཔོན་ཐོགས་མེད་ཀྱིས་ཐོག་མར་
དགེ་བ་ནི་ཉན་པ་རྣམས་རབ་ཏུ་དགའ་བ་བསྐྱེད་པའོ། །བར་དུ་དགེ་
བ་ནི་རབ་ཏུ་སྦྱོར་བ་རྣམས་ཚེགས་ཆུང་ངུས་མཐའ་གཉིས་རྣམ་པར་
སྤངས་པ་དབུ་མའི་ལམ་ལ་ཡང་དག་པར་བརྟེན་པའོ། །ཐ་མར་དགེ་
བ་ནི་ཤིན་ཏུ་དྲི་མ་མེད་པ་དང༌། ཤིན་ཏུ་མཐར་ཕྱིན་པའི་ཕྱིར་དང་།
ཐམས་ཅད་ལ་འདོད་ཆགས་དང་བྲལ་བ་དང་། ཤིན་ཏུ་འདོད་ཆགས་
དང་བྲལ་བའི་མཐར་གྱུར་པའི་ཕྱིར་རོ། །ཞེས་པ་དང་མཐུན་པར་
བོད་རྣམས་ཀྱི་གསུང་རྒྱུན་ལྟར་བྱས་སོ། །
རང་གཞན་འགས་རྩ་བའི་གཞུང་འདིས་གཞན་གྱི་ལྟ་བའི་
བཞེད་ཚུལ་བཀག་པར་གྱ་ཚོམ་དུ་སྨྲ་བ་ནི་མ་གོ་བ་ཆེ་ཤོས་སུ་སྣང་སྟེ།
འདི་ལྟར། ཨ་མ་རྒན་མོ་དེ་སྟོར་ནས་འདུག་གོ །སོགས་ནི་བྱེ་མདོ་



243
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྣམ་རིག་དང་ཤར་གསུམ་མཁན་པོ་རྣམས་ཀྱིས་གནས་ལུགས་ངོས་
མ་ཟིན་པ་ཙམ་ཞིག་བཤད་ལ། ད་ལྟ་རང་རེ་ཡི་བློ་གསལ་འགའ་ཞིག་
སོགས་ཀྱིས་རང་ཕྱོགས་ཚིག་ལ་འཆེལ་པ་འགར་འཁྲུལ་པ་མཛུབ་
ཚུགས་སུ་མཛད་ཀྱང་། ཆོས་བརྒྱུད་གཞན་ལ་དེ་ལྟར་དུ་གསུངས་པའི་
ཚིག་གསལ་མེད་པའི་ཕྱིར་ཏེ། ས་རྙིང་ཀར་འབྲུག་གི་མཁས་གྲུབ་མང་
པོས། །སོགས་ནི་དེ་རྣམས་ཀྱི་བཞེད་པ་བརྗོད་པ་འབའ་ཞིག་ཏུ་སྣང་
ལ༑ མཛུབ་མོ་འཛུགས་ས་དེ་ཅི་ཞིག་ཡིན་ཨང་། །སོགས་ཀྱིས་ཀྱང་
ཁོང་རྣམས་ཀྱིས་ཐ་སྙད་སྦྱོར་ཚུལ་ལ་འཐད་པའི་རྣམ་པ་མ་མཛད་པ་
ལྟར་སྣང་ཡང་འགོག་པའི་ཚིག་མ་བྱུང་བའི་ཕྱིར་དང་། གསལ་སྟོང་
མི་འགལ་བར་བཟུང་ཡང་ཆོག་གིས། །སོགས་ནི་བཤད་ཐབས་ཡན་
ལག་ལྔ་ལྟར་རང་བཞེད་ལ་གཞན་གྱི་དོགས་པ་བསལ་བ་ཁོ་ནར་སྣང་
བའི་ཕྱིར་དང་། དེ་དག་ལས་གཞན་འདིས་འགོག་གམ་སྙམ་པའི་ཚིག་
མེད་པའི་ཕྱིར་རོ། །
སྤྱིར་ན་མཁས་པ་སུ་རུང་རང་གི་གཞུང་བསྲངས་ཏེ་འཆད་པ་
ན་དེ་དང་འཆད་ཚུལ་མི་མཐུན་པ་རྣམས་ཐད་ཀར་འགོག་སྲིད་པ་ནི།
སྟོན་པ་ཐུགས་རྗེ་ཅན་དང་རྒྱན་དྲུག་སོགས་རྒྱ་བོད་ཀྱི་མཁས་གྲུབ་
རྣམས་ཀྱི་གཞུང་དུ་ཆེས་གསལ་བ་བཞིན། རྗེ་ཡི་རྗེས་འཇུག་མཁས་



244
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གྲུབ་རྣམས་ཀྱིས་ཀྱང་རང་གིས་བརྩམས་པའི་གཞུང་ལུགས་ཀྱི་ནང་དུ་
བཤད་ཚུལ་མི་མཐུན་པའི་ཡིག་ཆ་གཞན་དང་གཞན་ཐད་ཀར་ཐོ་རེ་
འགོག་པ་ནི་སྣང་ལ། ཁྱད་པར་རྒྱལ་བ་གཉིས་པ་ཡབ་སྲས་ཀྱི་བཞེད་
པ་ཆེད་དུ་འགོག་པའི་ཡིག་རིས་ཀྱི་ངལ་བ་བྱས་པ་རྣམས་ལ་རྣམ་པར་
དག་པའི་ལུང་རིགས་ཀྱི་ལམ་ནས་དྲངས་པའི་ལེགས་བཤད་ཀྱི་དགག་
སྒྲུབ་ཇི་སྙེད་ཅིང་སྤྲོ་བར་སྣང་ནའང་། འགའ་ཞིག་ལྟར་གཞི་རྐང་ནས་
གཞན་གྱི་མདོ་སྔགས་ཀྱི་གཞུང་ལུགས་ཆེད་གཉེར་གྱི་འགོག་པའི་ཚིག་
གི་ལྦུ་བ་བསྟར་བའི་དགེ་ཕྱོགས་ཀྱི་རིགས་པ་སྨྲ་བ་ནི་དེང་ཕན་མ་བྱུང་
བ་ལྟར་མངོན་ནོ། །ཡང་བློ་གྲོས་ཀྱི་རྩལ་འཇིམ་གོང་ལ་
པ་གོང་ལས་ཁྱད་པར་
འཕགས་ཙམ་འགའ་ཞིག་གིས་གཞུང་འདི་ཡི་དགག་བྱ་ངོས་འཛིན་ནོར་
ཞེས་རྨོང་ཚིག་བྱུང་རྒྱལ་དུ་དབྱུང་བ་སྐད་ནི་ཀྱེ་མ་ཀྱེ་ཧུད་རྣ་བ་དང་
སྙིང་མེད་པ་འདིས་ཞེས་པ་ཁོ་ནར་སྣང་བས་བླུན་པོ་འགོག་པའི་ངལ་
བ་མི་བྱའོ། །འཇམ་དབྱངས་ཀྱིས་རྗེ་ལ་སྣང་གཙིགས་སུ་བྱེད་པར་
གདམས་པ་བཞིན་གཞུང་འདི་ཉིད་ཀྱིས་སྣང་ཕྱོགས་སྒྱུ་མ་ལྟ་བུའི་མྱོང་
བ་འདོན་ཚུལ་རྩལ་དུ་བཏོན་ནས་འཆད་ཀྱང་། སྣང་སྟོང་སྒྱུ་མ་ལྟ་
བུ་དེ་ཉིད་དོན་དམ་བདེན་པར་བཞེད་པའི་གནས་མེད་པ་ནི་འདི་ཉིད་
ཀྱི་དགག་བྱ་ངོས་འཛིན་སོགས་ལས་ཤིན་ཏུ་གསལ་བ་དེ་ལྟ་ནའང་།



245
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཤེར་ཕྱིན་གྱི་མདོ་སྡེ་རིན་པོ་ཆེ་དང་། དབུ་མ་རྩ་བ་ཤེས་རབ་དང་།
བཞི་བརྒྱ་པ་སོགས་སེམས་ཙམ་དུ་བཀྲལ་བའི་གཞུང་ལུགས་བྱུང་བ་
ལྟར། གཞུང་འདི་ཉིད་ཀྱང་འདོད་ཕྱོགས་སུ་བཀྲལ་བའི་འགྲེལ་བ་
མངོན་པ་ནི་རྣམ་རྟོག་གི་མཐའ་མ་བཀག་པས་སྣང་ངོ༌། །
བྱེ་མདོ་རྣམ་རིག་དང་ཤར་གསུམ་མཁན་པོས། །ཞེས་པའི་
ཐད་ཀྱི་གྲུབ་མཐའ་བཞིའི་བཞེད་ཚུལ་དངོས་ནི་བཀོད་ཟིན་ལ་དེ་དག་
གིས་མཐའ་གཉིས་སྤངས་པའི་དབུ་མའི་ལམ་འདོད་ཚུལ་ནི་ནང་པའི་
གྲུབ་མཐའ་སྨྲ་བ་བཞི་ཀས་རང་རང་གི་ལུགས་དེ་རྟག་ཆད་ཀྱི་མཐའ་
གཉིས་དང་བྲལ་བའི་དབུས་ལ་འདོད་ཀྱང་འདོད་ཚུལ་མི་འདྲ་སྟེ། ནང་
པའི་གྲུབ་མཐའ་སྨྲ་བ་ཐུན་མོང་གི་དབང་དུ་བྱས་ན་བཀར་བཏགས་ཀྱི་
ཕྱག་རྒྱ་བཞི་ཡི་ལྡོག་ཕྱོགས་རེ་རེ་ནས་རྟག་མཐའ་དང་། སྐྱེ་བ་སྔ་ཕྱི་
དང་ལས་འབྲས་མྱང་འདས་སོགས་མེད་པ་ནི་ཆད་མཐའ་དང་། དབུ་
མའི་ལམ་ནི་རྟག་ཆད་ཀྱི་མཐའ་དང་བྲལ་བ་ཆོས་ཐམས་ཅད་བདག་
མེད་པའི་ལྟ་བའོ། །
བྱེ་བྲག་སྨྲ་བ་ལྟར་ན་རྒྱུ་དུས་སུ་འབྲས་བུ་མི་གསལ་བར་ཡོད་
པ་ལྟ་བུ་རྟག་མཐའ་དང་ཆོས་ཐམས་ཅད་རང་བཞིན་གྱིས་མ་གྲུབ་པའི་
སྟོང་ཉིད་ཆད་མཐར་འཇོག་ཅིང་། འབྲས་བུ་སྐྱེ་བའི་ཚེ་རྒྱུ་འགག་པས་



246
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཡོད་མཐའ་སྤོང་ཞིང་། རྒྱུའི་མཇུག་ཐོག་ཏུ་འབྲས་བུ་འབྱུང་བས་ཆད་
མཐའ་སྤོང་ལ། གང་ཟག་རྟག་གཅིག་རང་དབང་ཅན་གྱི་བདག་གིས་
སྟོང་པ་དབུ་མའི་ལམ་མོ། །མདོ་སྡེ་པ་ལྟར་ན། གང་ཟག་རང་རྐྱ་
ཐུབ་པའི་རྫས་ཡོད་ཀྱིས་བདག་ཏུ་གྲུབ་པ་རྟག་མཐའ་དང་། སྒྲ་དང་
རྟོག་པས་བཏགས་པ་ལ་མ་ལྟོས་པར་ཡུལ་གྱི་སྡོད་ལུགས་ཀྱི་ངོས་ནས་
རིགས་པས་དཔྱད་བཟོད་དུ་མ་གྲུབ་པ་ཆད་མཐར་འཇོག་ཅིང་། དངོས་
པོ་སྐད་ཅིག་གིས་འཇིག་པས་རྟག་མཐའ་སེལ་ཞིང་། འདུ་བྱས་རྒྱུན་
མ་ཆད་པས་ཆད་མཐའ་སེལ་ལ། གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་པར་ལྟ་བ་དབུ་མའི་ལམ་མོ། །སེམས་ཙམ་པ་ལྟར་ན་
ཀུན་བཏགས་བདེན་པར་གྲུབ་པ་རྟག་མཐའ་དང་། གཞན་དབང་ཡོང་
གྲུབ་བདེན་པར་མ་གྲུབ་པ་ཆད་མཐར་བཞག་ནས། ཀུན་བཏགས་བདེན་
པར་མ་གྲུབ་པས་རྟག་མཐའ་སེལ་ཞིང་། གཞན་དབང་ཡོང་གྲུབ་བདེན་
པར་གྲུབ་པས་ཆད་མཐའ་སེལ་ལ། ཆོས་ཐམས་ཅད་སེམས་དང་བདག་
ཉིད་ཐ་དད་ཀྱི་སྟོང་པ་ལྟ་བུ་དབུ་མའི་ལམ་མོ། །རང་རྒྱུད་པ་ལྟར་
ན་ཆོས་རྣམས་བདེན་པར་གྲུབ་པ་རྟག་མཐའ་དང་། རང་གི་མཚན་
ཉིད་ཀྱིས་མ་གྲུབ་པ་ཆད་མཐར་བཞག་ནས། བདེན་གྲུབ་ཀྱི་ངོ་བོ་ཉིད་
མེད་པས་རྟག་མཐའ་སེལ་ཞིང་། བློ་ཡི་དབང་གིས་བཞག་ཙམ་དུ་



247
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པས་ཆད་མཐའ་སེལ་ལ། རང་གི་མཚན་ཉིད་ཀྱིས་གྲུབ་ཀྱང་བདེན་
གྲུབ་ཀྱིས་སྟོང་པར་རྟོགས་པའི་ལྟ་བ་ལྟ་བུ་དབུ་མའི་ལམ་མོ། །ཐལ་
འགྱུར་བ་ལྟར་ན་ཆོས་རྣམས་རང་བཞིན་གྱིས་གྲུབ་པ་རྟག་མཐའ་དང་།
ཐ་སྙད་ཙམ་དུ་མེད་པ་ཆད་མཐར་བཞག་ཅིང་། ཆོས་རྣམས་ཐ་སྙད་
དུ་ཡོད་པས་རྟག་མཐའ་སེལ་ཞིང་། རང་གི་མཚན་ཉིད་ཀྱིས་མ་གྲུབ་
པས་ཆད་མཐའ་སེལ་ལ། དེ་གཉིས་དང་བྲལ་བའི་སྟོང་པ་ཉིད་ཀྱི་ལྟ་
བ་དབུ་མའི་ལམ་མོ། །དེ་དག་ལས་སྔ་མ་སྔ་མའི་དབུ་མའི་ལམ་ལ་
ཕྱི་མ་ཕྱི་མའི་དབུ་མའི་ལམ་མ་ཡིན་པས་ཁྱབ་ལ། སྔ་མའི་རྟག་མཐའ་
ལ་ཕྱི་མའི་རྟག་མཐས་ཁྱབ་ཀྱང་། ཕྱི་མ་ཕྱི་མའི་དབུ་མ་ནི་སྔ་མ་སྔ་
མའི་ཆད་མཐར་འཇོག་གོ །དབུ་མའི་ལྟ་བ་ནི་ཡུལ་ཅན་གྱི་ལྟ་བ་དང་།
སྟོང་པ་ཉིད་ཀྱི་ལྟ་བ་ནི་ཡུལ་གྱི་ལྟ་བ་ལ་མཛད་པའང་ཡོད་ཀྱང་། འདིར་
ནི་འཇུག་པ་བདེ་ཆེད་གཉིས་ཀར་ཡུལ་ཅན་གྱི་ལྟ་བར་བྱས་ལ་སྐབས་
འགར་ཡུལ་ལ་བྱས་པའང་ཡོད་པ་སྐབས་ཐོབ་ཀྱིས་ཤེས་སོ། །དེ་ལྟར་
ན་འོག་མས་ཀུན་རྫོབ་ཏུ་གྲུབ་ཟེར་ཡང་གོང་མས་གཞལ་ན་དོན་དམ་
གྲུབ་པར་སོང་བ་དང་། དེ་ཉིད་དོན་དམ་པར་གྲུབ་པ་འགོག་ཡུལ་གྱི་
ཕྱོགས་སྔ་སྨྲ་བར་འགྱུར་བས་གོང་འོག་གི་ལྟ་བའི་ཁྱད་པར་འཚོལ་བ་
ཤིན་ཏུ་རིགས་སོ། །རང་སྡེའི་གྲུབ་མཐའ་སྨྲ་བ་གང་གི་ལུགས་ལ་ཡང་



248
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སོ་སྐྱེའི་དབང་ཤེས་ལྔ་ལ་སྣང་ཚུལ་དེ་རང་གི་མཚན་ཉིད་ཀྱིས་གྲུབ་
པའི་སྣང་ཚུལ་དང་། ཇི་ལྟར་སྣང་བ་ལྟར་གྱི་དོན་གྲུབ་པ་ལ་རང་གི་
མཚན་ཉིད་ཀྱིས་གྲུབ་པའི་ཐ་སྙད་བྱེད་པ་ལ་ཁྱད་པར་མེད་དོ། །མདོ་
སྡེ་པའི་རིགས་པར་བརྟེན་ཏེ་རྣལ་འབྱོར་མངོན་སུམ་གྱི་སྣང་ཡུལ་དངོས་
པོ་དགོས་པར་འདོད་པའི་སེམས་ཙམ་པ་འགའ་ཞིག་མ་གཏོགས་དབུ་
སེམས་ཀྱི་པཎ་གྲུབ་ཆེན་པོ་ཐམས་ཅད་བདེན་ཚད་ཇི་ཙམ་ཞིག་བཀག་
པས་བདག་མེད་དུ་འཇོག་པའི་ཚད་ལ་ཕྲ་རགས་ཀྱི་ཁྱད་པར་ཡོད་ཀྱང་
།
བདག་མེད་རྟོགས་པའི་རིགས་ཤེས་རྗེས་དཔག་གི་ངེས་ཡུལ་དང་། དེ་
ཉིད་ཀྱི་རྒྱུན་གོམས་པས་བདག་མེད་མངོན་སུམ་དུ་རྟོགས་པའི་ཡེ་ཤེས་
ཀྱི་སྣང་ངོ་དང་ངེས་ངོ་གཉིས་ཀར་དགག་བྱ་དེ་བཀག་ཙམ་པའི་མེད་
དགག་འབའ་ཞིག་ལས་གཞན་པའི་ཀུན་རྫོབ་དངོས་ཤུགས་གང་གི་ཡང་
ཡུལ་དུ་མེད་ཀྱང་དོན་དམ་བདེན་པ་རིགས་ཤེས་ཀྱི་རྙེད་དོན་དང་གཞལ་
བྱའི་ཡུལ་ཡིན་པའི་རྣམ་བཞག་གནོད་མེད་དུ་གནས་པ་དང་། དེ་ལྟ་
ནའང་དོན་དམ་བདེན་པ་རིགས་པས་དཔྱད་བཟོད་དུ་མི་འགྱུར་བར་
བཞེད་པ་ལ་མཁས་པ་དེ་རྣམས་མི་མཐུན་པ་ཅུང་ཟད་ཀྱང་མེད་པར་
གསུངས་སོ། །དེའི་ཕྱིར་འཕགས་པའི་མཉམ་བཞག་ཡེ་ཤེས་ཀྱི་དངོས་གཞལ་
མ་ཡིན་དགག་ཏུ་འདོད་པ་ནི་ཐེག་དམན་པའི་རྩ་བའི་གྲུབ་མཐའ་འོ། །



249
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གསལ་སྟོང་འཛིན་མེད་ཀྱི་རང་གི་རིག་པ། །ཞེས་ལམ་འབྲས་
ཀྱི་ལྟ་བའི་བཞེད་ཚུལ་དངོས་ནི་བཤད་ཟིན་ལ། ནང་གསེས་ཀྱི་ཁྱད་
པར་ཅུང་ཟད་བརྗོད་ན། གསལ་སྟོང་ཟུང་འཇུག་གི་གསལ་བ་དང་
སྟོང་པ་ཟུང་འཇུག་གསུམ་དུ་ཕྱེ་བའི་ཕྱི་མ་ལའང་རྟེན་འབྲེལ་དུ་བསྒྲུབ་
པ་དང་བརྗོད་བྲལ་དུ་བསྒྲུབ་པ་གཉིས་སུ་བྱས་པའི་བཞི་པོ་རེ་རེ་ལ་རིན་
ཆེན་སྣང་བར་དཔེ་བརྒྱད་རེའི་ངོ་སྤྲོད་མཛད་པར་རྗེས་འཇུག་རྣམས་
ཀྱིས་དང་པོ་གཉིས་སེམས་ཙམ་པ་དང་མཐུན་པ་དང་ཕྱི་མ་གཉིས་དབུ་
མའི་ལྟ་བ་དང་མཐུན་པར་བཤད་ནས། དེ་རྣམས་ལུང་རིགས་ཀྱིས་
བསྒྲུབ་པ་ན་དབུ་སེམས་ཀྱི་ལུང་རིགས་འདྲེས་མས་བསྒྲུབ་སྟེ། དཔེར་
ན་ངོར་པའི་སྣང་གསུམ་མཛེས་རྒྱན་ལས། གསལ་བ་ངོས་བཟུང་།
མཐའ་བྲལ་ལ་བློ་བཞག བརྗོད་བྲལ་ལ་ངེས་ཤེས་བསྐྱེད་པ་གསུམ་
དུ་བྱས་པའི་དང་པོ་ནི། ལུས་དང་སེམས་མིང་བདག་མ་ཡིན་པས་བདག་
མེད་པ་དང་། ཉན་ཐོས་སྡེ་གཉིས་ཀྱི་བཏགས་པའི་ཆོས་བདག་གི་ཕྱོགས་
གཅིག་གཟུང་བ་ཕྱི་རོལ་གྱི་དོན་ཡང་མེད་པར་དབུ་སེམས་ཀྱི་ལུང་
རིགས་འདྲེས་མས་བསྒྲུབ། རྣམ་བདེན་པ་ལྟར་དོན་སྣང་གི་སེམས་
བདེན་པར་མ་གྲུབ་པར་དབུ་ཚད་གཉིས་ཀའི་ལུང་རིགས་ཀྱིས་བསྒྲུབ།
གཉིས་པ་མཐའ་བྲལ་ལ་གཉིས་སྟོང་གི་ཤེས་པ་ཉིད་ཀྱང་བདེན་པར་



250
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མེད་ཅེས་ཐལ་འགྱུར་བའི་གཞུང་དང་མདོ་རྒྱུད་དུ་མས་བསྒྲུབ། སེམས་
བཙལ་ན་མི་རྙེད་པས་སྐྱེ་འགག་གནས་གསུམ་དང་བྲལ་བར། དབུ་
མའི་གཞུང་དང་མདོ་རྒྱུད་མན་ངག་དུ་མས་བསྒྲུབ། གསུམ་པ་བརྗོད་
བྲལ་ལ་དགག་བྱ་མཐའ་བཞི་སོ་སོ་ནས་མ་གྲུབ་པས་དེ་བཀག་པའི་
མཐའ་བྲལ་ཡང་དོན་ལ་མ་གྲུབ་ཅེས་མདོ་དང་དབུ་སེམས་ཀྱི་གཞུང་
དུ་མས་བསྒྲུབ་པ་ལྟ་བུའོ། །དེ་ལ་རྣལ་འབྱོར་སྤྱོད་པའི་དབུ་མ་པ་ཆེན་
པོ་དག་གིས་ནི་རྟེན་གཅིག་གི་ཉམས་ལེན་ལའང་ཕྱི་དོན་མེད་པ་སེམས་
ཙམ་པའི་གཞུང་གིས་སྒྲུབ་ཀྱི་དབུ་མ་པའི་གཞུང་གིས་མ་བསྒྲུབས་ལ།
བདེན་པར་མེད་པར་དབུ་མ་པའི་གཞུང་གིས་སྒྲུབ་ཀྱི་སེམས་ཙམ་པའི་
གཞུང་གིས་བསྒྲུབ་པར་མི་མཛད་དོ། །དེ་འདྲ་ལ་དགོངས་ནས་རྗེ་ཀློང་
རྡོལ་པས་ལམ་འབྲས་ཀྱི་ཞི་གནས་ཡན་ཆད་ཟླ་མེད་པ་ཡིན་རུང་ལྟ་བ་
དབུ་སེམས་ཤན་མ་བྱེད་པ་ལྟ་བུ་ཞིག་ཡོད་ཅེས་གསུངས་ཀྱིས། སྤྱིར་
གྲུབ་ཆེན་བིརཱུ་བའི་ལམ་འབྲས་ཀྱི་ལྟ་བ་དབུ་སེམས་ཤན་མ་བྱེད་པའི་
ལྟ་བ་ཡིན་ཞེས་ག་ལ་གསུངས་ཏེ། མཁས་གྲུབ་རྗེའི་ལྟ་ངན་མུན་སེལ་
ལས། གྲུབ་ཆེན་བེར་བའི་ལམ་འབྲས་ཀྱི་མན་ངག་རྣམས་བློས་བཏགས་
ཀྱི་མུན་སྤྲུལ་ཡིན་ཞེས་རྨི་ལམ་དུ་ཡང་མི་སྨྲ་ཞེས་དང་། དེ་ཉིད་ཀྱི་
གསུང་ཀོན་ཏིང་གུག་ཤི་པར་དགག་ལན་གནང་བ་ལས། ལམ་འབྲས་



251
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྡོ་རྗེའི་ཚིག་རྐང་རྒྱུད་གསུམ་དང་ཁྱད་མེད་པར་ཡིད་ཆེས་ཀྱི་གནས་
སུ་ཁོ་བོས་རྐང་ཚུགས་པ་ཉིད་དུ་སྔོན་ཆད་ཀྱང་ལན་གཅིག་མ་ཡིན་པར་
དབྱངས་སུ་བསྒྲགས་ཤིང་། ད་དུང་དེ་ལས་གཞན་སུས་ཀྱང་བསྒྲུབ་
དགོས་པ་མི་བདོགས། རྗེ་ས་སྐྱ་པ་ཆེན་པོ་ཡབ་སྲས་དང་། ཆོས་རྗེ་
པཎ་ཆེན་བདེ་བར་གཤེགས་པའི་གསུང་རབ་མདོ་རྒྱུད་མཐའ་དག་ལ་
མཁྱེན་པ་ཐོགས་མེད་དུ་རྒྱས་ཤིང་། བསྐྱེད་རྫོགས་ཀྱི་ཏིང་ངེ་འཛིན་
ཕུལ་དུ་བྱུང་བ་ལ་ཡང་མངའ་བརྙེས་པ། ལྷག་པའི་ལྷ་དང་གྲུབ་ཆེན་
བིཝ་པ་ལ་སོགས་པ་དུ་མས་དངོས་སུ་བྱིན་གྱིས་བརླབས་པའི་བསམ་
གྱིས་མི་ཁྱབ་པའི་རྣལ་འབྱོར་གྱི་དབང་ཕྱུག་ཡིན་པར་ཁོ་བོས་ཡུན་ཤིན་
ཏུ་རིང་མོའི་གོང་ནས་ལེགས་པར་གྲུབ་ནས་ཚིག་ཙམ་མ་ཡིན་པའི་དད་
པ་བརྟན་པོ་འཐོབ་ཟིན། ཞེས་དང་། སྔགས་རིམ་ཆེན་མོ་ལས། རྣལ་
འབྱོར་གྱི་དབང་ཕྱུག་བིཝ་བའི་གདམས་པ་ལམ་འབྲས་བུ་དང་བཅས་
པའི་གནད་རྣམས་གདམས་པ་དེ་འཛིན་མཁས་པའི་སྐྱེ་བོ་རིམ་པར་བྱོན་
པ་རྣམས་ཀྱིས་ཤིན་ཏུ་གསལ་བར་བཤད་ཟིན་པ་ལས་ཤེས་པར་བྱ་སྟེ།
འདིར་ནི་ཆེན་པོ་དག་གི་གཞུང་ལས་བྱུང་བའི་རྫོགས་རིམ་གྱི་སྤྱི་ཡི་
འགྲོས་ཤིན་ཏུ་མི་གསལ་བ་གསལ་བ་དང་། ལོག་རྟོག་མང་དུ་སྣང་
བ་རྣམས་བསལ་བར་འདོད་པ་ཡིན་ལ་གདམས་པ་དེ་ལ་ནི་དེ་གཉིས་



252
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀ་མི་དགོས་པར་སྣང་བའི་ཕྱིར་རོ། །ཞེས་པ་ལྟ་བུ་མང་བའི་ཕྱིར་ཏེ།
ལམ་འབྲས་ཀྱི་ལྟ་བ་ལ་དབུ་སེམས་འདྲེས་པའི་སྐྱོན་ཡོད་ན་རྗེ་ཡབ་སྲས་
ཀྱིས་བསྔགས་བརྗོད་དེ་ལྟར་མཛད་པ་ག་ལ་སྲིད། གང་ལྟར་ས་ཆེན་
གོང་མ་རྣམས་ནི་དབུ་སེམས་ཀྱི་ལྟ་བ་ཁྱད་མེད་དུ་མི་བཞེད་པར་སྣང་
སྟེ༑ རྗེ་བཙུན་གྲགས་པའི་མངོན་རྟོགས་ལྗོན་ཤིང་ལས། དབུ་མ་ཞེས་
བྱ་བ་འདི་ལ་སྤྱོད་པ་དང་ས་དང་ལམ་གྱི་རིམ་པ་ལ་སོགས་པ་ཐམས་
ཅད་སེམས་ཙམ་པ་དང་ཁྱད་པར་མེད་པ་ཡིན་མོད་ཀྱང་། དེ་ཁོ་ན་
ཉིད་ཀྱི་དོན་ལ་རྣལ་འབྱོར་སྤྱོད་པ་པས་བཏགས་པའི་དེ་སུན་ཕྱུང་སྟེ་
རྣམ་པར་འཇོག་པ་ཡིན་ནོ། །དེ་ལ་གཉིས། རྣལ་འབྱོར་སྤྱོད་པ་བ་
སུན་ཕྱུང་བ་དང་། རང་གི་འདོད་པ་བརྗོད་པའོ། །ཞེས་གསུངས་
པའི་ཕྱིར་རོ། །དེས་ན་གོང་མ་རྣམས་རང་བཞེད་མཐར་ཐུག་པའི་ལྟ་
བ་ནི་དབུ་མའི་ལྟ་བ་ཁོ་ནར་མངོན་ཏེ། ས་ཆེན་གྱི་བརྟག་གཉིས་འགྲེལ་
བ་ལས། དེ་ཡི་རྗེས་སུ་དབུ་མ་བསྟན་ཞེས་པའི་ཐད་དུ། ཇི་ལྟར་སྣང་
བ་ཐམས་ཅད་ཀུན་རྫོབ་ཙམ་སྟེ། རྟེན་ཅིང་འབྲེལ་བར་འབྱུང་བའི་
ཕྱིར་ཞེས་དང་། བསོད་ནམས་རྩེ་མོའི་སམ་བྷོ་ཊའི་འགྲེལ་བ་དང་།
གྲགས་རྒྱན་གྱི་སྤྱོད་འཇུག་ཤེར་ལེའུའི་འགྲེལ་བ། ས་པཎ་གྱི་གསུང་
རྣམས་མཐུན་པར་འབྱུང་ཞིང་། ཁྱད་པར་རྒྱལ་པོ་ལ་གདམས་པའི་



253
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རབ་བྱེད་ལས་ཀྱང་། ཡུལ་ཀུན་སྣང་སྟོང་ཟུང་དུ་འཇུག་པ་དང་། །བློ་
ཡང་རིག་སྟོང་ཟུང་དུ་འཇུག་པ་དང་། །ལམ་རྣམས་ཐབས་དང་ཤེས་
རབ་ཟུང་འཇུག་ཏུ། །མཁྱེན་ཅིང་ཀུན་ནས་ཡོངས་སུ་གོམས་པར་བགྱི།།
རྟེན་འབྱུང་ཀུན་རྫོབ་སྒྱུ་མ་ལྟ་བུ་དང་། །རང་བཞིན་དོན་དམ་སྟོང་
པ་ཉིད་དང་ཡང་། །གཉིས་ཀའང་དབྱེར་མེད་ཟུང་དུ་འཇུག་པ་ནི།།
རྒྱུ་ལམ་འབྲས་བུའི་ཆོས་ཀུན་མཁྱེན་པར་མཛོད། །ཅེས་གསལ་བར་
གསུངས་པའི་ཕྱིར་རོ། །འོན་ཀྱང་རྗེས་འཇུག་ཆེན་པོར་གྲགས་པ་རྣམས་
ནང་གསེས་ཀྱི་ལྟ་བའི་བཞེད་ཚུལ་མི་འདྲ་བ་དུ་མ་སྣང་སྟེ། པཎ་ཆེན་
ཤཀ་མཆོག་པའི་ལུགས་གཉིས་རྣམ་འབྱེད་ཅེས་པར་ཀླུ་སྒྲུབ་ཟླ་གྲགས་
ཀྱི་མེད་དགག་ཆད་སྟོང་བཤད་པ་ཉམས་སུ་ལེན་མིང་རུང་ཞེས་རྗེས་
ཟློས་ཙམ་ཡང་ཕོད་དཀའ་བར་བཤད་དེ་རང་ཉིད་གཞན་སྟོང་འདོད་
པ་དང་། ཞིག་པ་ད་ལྟ་བ་དང་། འདུས་བྱས་ཡིན་ཀྱང་རྟག་པ་ཡིན་
པ་ཀླུ་སྒྲུབ་ཀྱི་ལུགས་སུ་བྱས་པའི་འགལ་བཤད་དང་། འོག་མ་ལྟར་
རང་རྐྱ་ཐུབ་པའི་རྫས་ཡོད་ཀྱི་སྟོང་པ་གང་ཟག་གི་བདག་མེད་ཕྲ་མོར་
བཞག་པ་དང་། མང་ཐོས་ཀླུ་སྒྲུབ་ཀྱི་དཔལ་གྱི་འཁྲི་ཤིང་ལས། རྒྱུད་
བླ་མ་སེམས་ཙམ་ལུགས་སུ་བཀྲལ་ཞིང་གསལ་སྟོང་ཟུང་འཇུག་གི་ཀུན་
གཞི་གནས་ལུགས་མཐར་ཐུག་ཏུ་སྨྲ་བ་དང་། ངོར་ཆེན་དཀོན་ལྷུན་



254
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དང་། འཇམ་དབྱངས་མཁྱེན་བརྩེས་དེ་ཉིད་ཀུན་རྫོབ་བདེན་པར་བཞེད་
པ་དང་། ངོར་དཀོན་ལྷུན་གྱིས་སྟོང་ཉིད་བསྒོམ་ཡང་ཐབས་དང་བྲལ་
ན་ལྷག་མཐོང་ཙམ་གྱིས་གཟུགས་མེད་དུ་གོལ་བར་ནམ་མཁའ་བསྒོམ་
པ་དང་འདྲ་བར་བཤད་པ་དང་། སྟག་ཚང་ལོ་ཙཱ་བས་དཔྱད་པ་རིམ་
པ་གསུམ་བྱས་ཏེ་མ་བརྟག་མ་དཔྱད་པའི་ཚེ་ཆོས་ཐམས་ཅད་ཡོད།
ཅུང་ཟད་བརྟག་པའི་ཚེ་དོན་དམ་མེད་ཅིང་ཀུན་རྫོབ་ཡོད། ཤིན་ཏུ་
བརྟག་པའི་ཚེ་ཆོས་ཐམས་ཅད་མེད་ཀྱང་གཞན་ངོར་ཡོད་པར་བཤད་
པ་དང་། ངོར་ཆེན་ཀུན་བཟང་གི་གནད་ཀྱི་ཟླ་ཟེར་ལས། སྒྱུ་མ་རང་
བཞིན་མེད་པར་བསྒྲུབ་པ་ལ་རྟེན་འབྲེལ་དུ་བསྒྲུབ་པ་དང་བརྗོད་བྲལ་
དུ་བསྒྲུབ་པ་གཉིས་ཀྱི་དང་པོ་ནི་རྟེན་འབྲེལ་ཙམ་དུ་བསྒྲུབ་པ་དང་། ཕྱི་
མ་ནི་སྒྱུ་འཛིན་གྱི་བློ་དེ་བརྗོད་བྲལ་ཙམ་དུ་བསྒྲུབ་པ་ཡིན་ལ། བརྗོད་
བྲལ་གྱི་དོན་ཡང་རང་བཞིན་ལྷན་ཅིག་སྐྱེས་པའི་ཡེ་ཤེས་ལ་བྱ་དགོས་
པར་བཤད་པས་གཟུགས་སོགས་ཀྱི་སྟོང་ཉིད་ཡེ་ཤེས་སུ་ཁས་བླང་བ་
དང༌། དེར་མ་ཟད་འཇིག་ལྟ་ལྷན་སྐྱེས་ཀྱི་ཞེན་ཡུལ་གྱི་བདག་མུ་སྟེགས་
པས་སྒྲོ་བཏགས་པ་ལྟར་དུ་མེད་ཀྱང་། བློ་ལྷན་སྐྱེས་ཀྱི་ཞེན་ངོར་ཐ་
སྙད་དུ་ཡོད་པར་བཤད་པ་སོགས་དང་། རྗེ་བཙུན་གྲགས་པ་དང་ཆོས་
རྗེས་མངོན་རྟོགས་ལྗོན་ཤིང་དང་ཚོགས་ཆོས་ཆེན་མོ་སོགས་སུ་ཉན་



255
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རང་གིས་ཆོས་ཀྱི་བདག་མེད་མ་རྟོགས་པའི་རྣམ་བཞག་མཛད་པ་ལ།
རིན་པོ་ཆེ་གཡག་པས་ཉན་རང་གིས་ཆོས་ཀྱི་བདག་མེད་རྟོགས་པར་
སྒྲུབ་པའི་བསྟན་བཅོས་རྐང་བཙུགས་བརྩམས། རྗེ་བཙུན་ཆེན་པོས་
དབུ་མ་ཐལ་རང་གཉིས་ཀའི་ལྟ་བ་ལས་ས་སྐྱ་པ་རང་ལུགས་ཀྱི་ལྟ་བ་
མཐོ་བར་བཞེད་པ་ལ། ཆོས་རྗེ་གཡག་པས་ཐལ་འགྱུར་བ་ལས་ལྷག་
པའི་ལྟ་བ་མི་སྲིད་པར་ཐག་བཅད་པ་དང་། བསོད་ནམས་སེངྒེས་སྣང་
སྟོང་ཟུང་འཇུག་དོན་དམ་བདེན་པར་འདོད་པ་དང་། ངག་ཆོས་ཀྱི་
རྒྱན་གྱི་མེ་ཏོག་ལས། འདིར་རིགས་པའི་གཏན་འབེབས་དང་བསྒོམ་
ཀྱི་སྐབས་གཉིས་ལྟ་བའི་ངོས་འཛིན་ལ་གནད་ཅུང་ཟད་མི་འདྲ་བའི་ཁྱད་
པར་སྨྲ་དགོས་ཏེ། རིགས་པའི་གཏན་འབེབས་ཀྱི་ཚེ་བདེན་མེད་མངོན་
པར་ཞེན་པའི་བློ་དང་དབུ་མའི་ལྟ་བ་སྐྱོན་མེད་ཀྱི་གཞི་མཐུན་ཡོད་ལ།
བསྒོམ་བྱུང་གི་ཚེ་བདེན་མེད་དུ་མངོན་པར་ཞེན་ན། དབུ་མའི་ལྟ་བ་
སྐྱོན་ཅན་དུ་སོང་བས་ལམ་གོང་མ་བགྲོད་པའི་གེགས་སུ་འགྱུར་བའི་
ཕྱིར། དེ་ཡང་རྟེན་འབྲེལ་དང་གཅིག་དུ་བྲལ་སོགས་མཐའ་དང་པོ་
འགོག་བྱེད་ཀྱི་རིགས་པའི་རྟགས་ལས་མྱུ་གུ་བདེན་མེད་དུ་རྟོགས་པའི་
བསམ་བྱུང་གི་ཤེས་རབ་ནི་མྱུ་གུ་བདེན་མེད་དུ་མངོན་པར་ཞེན་པ་ལས་
མ་འདས་ཀྱང་། ཐོས་བསམ་གྱི་དབུ་མའི་ལྟ་བ་སྐྱོན་མེད་ཡིན་ཏེ་བདེན་



256
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འཛིན་གྱི་བརྩེ་འཇིལ་བྱེད་ཀྱི་གཉེན་པོར་གྱུར་པའི་བདག་མེད་རྟོགས་
པའི་ཤེས་རབ་དང་པོ་ཡིན་པའི་ཕྱིར། ལྟ་བ་འདི་ཙམ་རི་བོ་དགེ་ལྡན་
པ་རྣམས་ལ་ཡོད་པར་སེམས་སོ། །ཞེས་ཐོས་བསམ་དུས་ཀྱི་བདེན་
མེད་རྟོགས་པའི་ལྟ་བ་རྣམ་དག་ལ་བསྒོམ་གྱི་ཚེ་དོར་དགོས་པའི་སྐྱོན་
ཅན་ཞིག་བཤད་པ་སོགས་ལྟ་བ་རང་གི་བཤད་ཚུལ་ལ་སྤུ་རིས་མི་འདྲ་
བ་མང་དུ་སྣང་བའི་ཕྱིར་རོ། །དེ་དག་ལས་གསལ་སྟོང་འཛིན་མེད་
ཀྱི་རིག་པ་འདི་སློབ་བཤད་ཀྱི་གསང་གནད་ཆེན་པོར་བསྔགས་པ་ནི་
ཚར་ཆེན་དང་། འཇམ་དབྱངས་མཁྱེན་བརྩེ་ཀླུ་གྲུབ་པ་སོགས་ཤས་
ཆེ་བར་བཤད་དོ། །བསོད་ནམས་སེངྒེའི་སྡོམ་གསུམ་ཁ་སྐོང་ལས།
དེ་སང་ཚིག་ཙམ་སྨྲ་བ་ལ། །ཞེས་པ་ནས། ངན་རྟོག་དྲྭ་བ་འདི་དོར་
ཅིག །ཅེས་པའི་བར་དང་། ཁ་ཅིག་མཐའ་བཞི་སྤྲོས་བྲལ་ནི། །ཞེས་
པ་ནས། ཅིག་ཤོས་དེར་ནི་འགྱུར་ཕྱིར་རོ། །ཞེས་པའི་བར་དང་། ངག་
ཆོས་ཀྱི་དེའི་འགྲེལ་བ་རྣམས་སུ་རྗེ་ཡབ་སྲས་ཀྱི་བཞེད་པ་མ་ལོངས་པའི་
དགག་པ་རྒྱས་པར་བྱས་སོ། །
ཀ་དག་ལྷུན་གྲུབ་ཀྱི་ཀུན་བཟང་རང་ཞལ། །ཞེས་པར་བཀའ་
དྲིན་གྱི་མངའ་བདག་སློབ་དཔོན་ཆེན་པོ་པདྨ་འབྱུང་གནས་ནི་ངེས་པ་
དོན་དུ་སངས་རྒྱས་སྣང་བ་མཐའ་ཡས་ཀྱི་ངོ་བོར་བཞུགས་པར་གསུངས་



257
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ལ༑ སྣང་ཚུལ་ལྟར་ནའང་འགྲན་ཟླ་དང་བྲལ་བའི་གྲུབ་ཆེན་དུ་མ་
ལས་གདམས་པ་མནོས་ཏེ། རིགས་པ་བརྟུལ་ཞུགས་ཀྱི་སྤྱོད་པ་སྤྱད་
དེ་གདོད་མའི་བཙན་ས་མངོན་དུ་མཛད་པར་གྲགས་ཤིང་། དེ་ཡང་
རྙིང་པ་རྣམས་ཀྱིས་ཐོད་རྒལ་གྱི་ལམ་གྱིས་འཇའ་ལུས་འཕོ་བ་ཆེན་པའི་
སྐུར་བཞེངས་པར་བཤད་ལ། གཞན་གྱིས་འཕགས་ཡུལ་དུ་བསྐྱེད་
རྫོགས་ཀྱི་ཏིང་ངེ་འཛིན་རིམ་གྱིས་འདོད་དགུར་སྤྱད་ཅིང་། སློབ་དཔོན་
སངས་རྒྱས་ཡེ་ཤེས་ཀྱིས་གདམས་པ་བསྩལ་ཏེ་ལུང་བསྟན་པ་ལྟར་
དཔལ་ཧེ་རུའི་ཀའི་རྣལ་འབྱོར་གྱིས་མཆོག་གི་དངོས་གྲུབ་བརྙེས་པར་
བཤད་དོ། །གང་ལྟར་སྣང་ཚོད་ལ་སྐུ་ཚེ་དེ་ཉིད་ལ་སངས་རྒྱས་པར་
ཡོངས་སུ་གྲགས་ལ། དེ་ལྟར་ན་སློབ་དཔོན་རང་ཉིད་ཀྱི་ལྟ་བ་ནི་སྤྱིར་
དབུ་མའི་ལྟ་བ་དང་། ཁྱད་པར་ཐལ་འགྱུར་བའི་ལྟ་བ་རུ་གནས་གྱུར་
པ་མངོན་ཏེ། འདི་ལས་ལྷག་པའི་དབུ་མའི་ལྟ་བ་ནི་མི་སྲིད་ལ། མཆོག་
གི་དངོས་གྲུབ་བརྙེས་ཀྱང་མཐར་ཐུག་གི་ལྟ་བ་མ་
་་བ་མ་རྟོགས་པ་ཞིག་ཀྱང་
མི་སྲིད་པའི་ཕྱིར་རོ། །འོན་ཀྱང་མན་ངག་ལྟ་བའི་ཕྲེང་བ་ལས། ཉན་
རང་གཉིས་མུ་སྟེགས་པས་སྒྲོ་འདོགས་དང་བཀུར་འདེབས་སུ་ལྟ་བའི་
རྟག་ཆད་ཀྱི་ལྟ་བ་མི་འདོད་པར་མཚུངས་ཀྱང་། ཉན་ཐོས་ཀྱི་ཐེག་
པ་པས་ཕུང་ཁམས་སྐྱེ་མཆེད་སོགས་དོན་དམ་པར་ལྟ་བ་དང་། རང་



258
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྒྱལ་ཀྱི་ཐེག་པ་པས་ཆོས་ཀྱི་ཕྱོགས་གཅིག་བདག་མེད་པར་རྟོགས་པ་
དང་། བྱང་སེམས་ཀྱི་ཐེག་པ་པས་ཆོས་ཐམས་ཅད་དོན་དམ་པར་
རང་བཞིན་མེད་པར་ལྟ་བར་གསུངས་པའི་ཚུལ་གྱི་ཐེག་གསུམ་རྟོགས་
རིག་ཐ་དད་པར་བཤད་པ་ནི། སྐབས་འདིར་མཁན་ཆེན་ཞི་བ་འཚོས་
བོད་དུ་བསྟན་པ་སྤྱི་ཡི་ཁུར་བསྣམས་ཏེ་རྣལ་འབྱོར་སྤྱོད་པའི་རང་རྒྱུད་
པའི་ལྟ་བ་རྒྱས་པར་འདོམས་པ་དང་སྒོ་བསྟུན་པ་ཙམ་དུ་མངོན་ཏེ།
མངོན་རྟོགས་རྒྱན་ལས་ཚུལ་གཉིས་གསུངས་ཀྱང་རིགས་ཀྱི་སྐབས་ལྟར་
ཐེག་གསུམ་རྟོགས་རིགས་གཅིག་པ་ནི། ཐལ་འགྱུར་ཕྱོགས་ཀྱི་ཤིང་
རྟ་ཆེན་པོ་གསུམ་གྱི་རྣམ་པར་དག་པའི་ལུང་རིགས་དུ་མས་བསྒྲུབ་ཅིང་
གྲུབ་པའི་ཕྱིར་རོ། །ཡང་དེར་མདོ་སྔགས་ཕྱི་ནང་གི་རྒྱུད་སྡེ་རྣམས་
ལྟ་བསྒོམ་གོང་ནས་གོང་དུ་ཁྱད་ཞུགས་པར་གསུངས་པ་ཡང་ཡུལ་ཅན་
གྱི་ཆ་ནས་ཡིན་གྱི། ཡུལ་སྟོང་པ་ཉིད་ལ་ཁྱད་པར་བཤད་པ་གཞུང་
དེར་མི་སྣང་ཞིང༌། མངའ་རིས་པདྨ་དབང་རྒྱལ་གྱི་སྡོམ་གསུམ་རྣམ་
ངེས་ལས། པདྨའི་རིང་ལུགས་ན་ག་ཛུ་ནར་མཐུན། །ཞེས་པ་ལྟར།
རྙིང་ཕྱོགས་ཀྱི་མཁས་གྲུབ་དུ་མས་ཀྱང་ཀླུ་སྒྲུབ་ཀྱི་ལྟ་བ་དང་མཚུངས་
པར་གསུངས་པས། ཀྱོག་བཤད་འདྲ་བྱེད་ན་མ་གཏོགས་ན་ག་ཛུ་ནའི་
གཞུང་ལས། ཕར་ཕྱིན་ཐེག་པ་ནས་བཤད་པ་ལས་ལྷག་པའི་སྟོང་པ་



259
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཉིད་མ་བཤད་ཅིང་། རིགས་པས་ཀྱང་མི་འགྲུབ་པའི་ཕྱིར་རོ། །བེ་
རོ་ཙ་ནས་གདོད་མའི་བཙན་ས་ཟིན་པར་བཤད་པས། དེ་ལྟར་ན་དབུ་
མ་པ་དང་། རྗེ་འབངས་ཉེར་ལྔ་སོགས་ཀྱང་ཐལ་རང་གང་རུང་གི་
ལྟ་བ་བཞེད་པར་མངོན་ཏེ། ཁོང་རྣམས་འཕགས་བོད་ཀྱི་ཡུལ་དུ་སེམས་
ཙམ་པའི་མཁས་གྲུབ་གྲགས་ཆེའི་ཞབས་ལ་བཏུགས་པར་བཤད་པ་མ་
མཐོང་ཞིང་། སློབ་དཔོན་རྣམ་གཉིས་ཀྱི་སློབ་མ་ཡིན་པའི་ཡང་ཕྱིར་
རོ༑ ༑བི་མ་ལ་མི་ཏྲ་སངས་རྒྱས་གསང་བའི་སློབ་མ་དང་། དེ་ཉིད་
ཀྱི་བཞེད་པ་ཚད་མར་སྨྲ་བར་བཤད་ལ་སངས་རྒྱས་གསང་བ་ནི་སངས་
རྒྱས་ཡེ་ཤེས་ཞབས་ཀྱི་སློབ་མའང་ཡིན་པས་དབུ་མ་པར་སེམས་སོ།།
ཀུན་མཁྱེན་ཀློང་ཆེན་པས་བཤད་པ་སྣེ་མང་ཡོད་འདུག་ཀྱང་། ཡིད་
བཞིན་མཛོད་ལས། འདི་ལྟར་འཁྲུལ་སྣང་འཁོར་བའི་ཆོས་རྣམས་ཀུན།།
མི་བདེན་བསླུ་ཕྱིར་ཀུན་རྫོབ་བདེན་པ་ལགས། །ཟབ་ཞི་འོད་གསལ་
འདུ་མ་བྱས་པའི་ཆོས། །འགྱུར་མེད་རང་བཞིན་དོན་དམ་བདེན་པར་
འདོད། །ཅེས་སོགས་དང་། མུན་པའི་བློ་ཅན་སྔོན་མེད་གླང་ཆེན་
ཚིག །ཞེས་སོགས་ཀྱི་འགྲེལ་བར། གཏི་མུག་ལུང་མ་བསྟན་ལ་བསྒོམ་
རེ་བ་ཁྱེད་ལ་ཆོས་ཀྱི་སྐལ་བ་མེད་པ་ཞིག་སྟེ། ཕྱི་རོལ་པའང་དེ་སྐད་
མི་སྨྲ་བས་སྔོན་མེད་པའི་གཉིས་འཐུང་འགྱིང་བ་ཞིག་གོ །ལམ་ཡང་



260
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དག་པར་ཚོགས་གཉིས་ཐབས་ཤེས་སུ་འབྲེལ་དགོས་ན་དེ་མེད་པས་
བསྟན་པ་འདི་ལས་ཕྱི་རོལ་དུ་འགྱུར་པ་སྟེ། བྱང་ཆུབ་འདོད་ན་དེ་
ལས་ཟློག་དགོས་པར་ཤེས་པས་མདོ་རྒྱུད་གཟིགས་ལ་སྤོངས་ཤིག ཅེས་
གདམས་པ་ཡིན་ནོ། །ཞེས་དང་། ཚིག་གི་ཐ་སྙད་རང་བྱུང་གི་ཡེ་
ཤེས་དང་། བྱང་ཆུབ་ཀྱི་སེམས་དང་། ཆོས་སྐུ་དང་། དབྱིངས་
ལྷུན་གྲུབ་ཆེན་པོ་དང་། རིག་པ་རང་གསལ་རྗེན་པ་ཞེས་བརྗོད་ཀྱང་
བརྡ་ཤེས་པའི་ཕྱིར་བཏགས་པ་ཙམ་ལས་རང་ངོ་བརྗོད་མེད་ཆེན་པོར་
རྟོགས་པར་བྱའོ། །དེ་ལྟར་མ་ཡིན་པར་མིང་ལ་དོན་དུ་ཞེན་ན་སེམས་
ཙམ་པས་རང་རིག་རང་གསལ་གཟུང་འཛིན་གཉིས་མེད་ཀྱི་ཤེས་པ་
དང་ཁྱད་པར་མི་རྙེད་དོ། །ཞེས་དང་། རྒྱུ་མེད་འབྲས་བུ་མེད་ལ་
སོགས་པ་བརྗོད་ན་རྒྱང་འཕེན་པ་ལྟར་ཆད་པར་ལྟ་བར་འགྱུར་ཏེ།
འཁོར་བ་ཀུན་རྫོབ་པའི་ཆོས་རྣམས་རྒྱུ་རྐྱེན་རྟེན་འབྲེལ་གྱི་སྣང་བ་སྒྱུ་
མ་ལྟ་བུ་སྟེ་ངོ་བོ་མེད་པས་སྟོང་པ་ཡིན་ཡང་རྣམ་པ་དེ་རྟེན་འབྲེལ་གྱི་
མཐུ་སྟེ། སྒྱུ་མའི་སྔགས་དང་རྫས་ལས་རྟ་གླང་དུ་སྣང་བ་བཞིན་ནོ།།
ཞེས་དགག་བཞག་དང་བཅས་དབུ་མ་པ་ཇི་ལྟ་བར་བཀྲལ་འདུག་པས་
དབུ་མ་པར་སེམས་སོ། །རོང་ཟོམ་ཆོས་བཟང་ནི་སྤྱིར་ཏི་ཛྙཱ་ན་ཀི་རྟི་
སྐྱེ་བར་བཤད་ལ། པཎྜི་ཏ་ཕྲ་ལ་རིང་པོའི་སྐྱེ་བ་ཡང་གྲགས་ཤིང་གཞན་



261
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འཇམ་དབྱངས་ཀྱི་སྤྲུལ་པ་དང་། གྲུབ་ཆེན་ནག་པོ་སྤྱོད་པའི་སྐྱེ་བར་
ཇོ་བོ་རྗེས་གསུངས་སྐད། གང་ལྟར་རྒྱ་གར་གྱི་མཁན་པོ་མནྡྲ་ཤཱི་ཛྷ་
ན་དང་། མནྡྲ་ཤཱི་ཝར་མ་ལ་བཏུགས་པར་བཤད་བཞིན་དུ་དབུ་མ་པ་
ཆེན་པོ་ཇོ་བོ་ལས་ཆོས་མ་གསན་པ་ལྟར་བཤད་པས་དཔྱད་དཀའ་ཡང་།
རྫོགས་ཆེན་པ་རྣམས་དབུ་མ་པར་བཞེད་ཚོད་སྣང་ངོ༌། །པདྨའི་རྗེས་
འཇུག་བར་སྐབས་ཀྱི་གཏེར་ཆེན་གྲགས་ཆེ་དང་། ཕྱིས་ཀྱི་མཁས་པ་
མི་ཕམ་པ་སོགས་ཀྱིས་ཇི་ལྟར་བཞེད་པ་ཡིག་ཆ་གནད་ཆེ་རྣམས་སུ་
འབྱུང་བ་སྤྱི་དོན་གྱི་སྐབས་སུ་བྲིས་ཟིན་ལ། འོན་ཀྱང་རྙིང་མའི་རིག་
འཛིན་རྣམས་ལྟ་བའི་བཞེད་ཕྱོགས་གཅིག་ཏུ་འབབ་པ་ནི་མིན་པར་
མངོན་ཏེ། ཀློང་ཆེན་པའི་གསུང་གོང་དུ་དྲངས་པ་དེ་ཉིད་དང་། གཞན་
ཡང་གྲུབ་མཐའ་མཛོད་ལས་ཀྱང་། དེང་སང་ནི་མི་གཏི་མུག་ཅན་
རྫོགས་པ་ཆེན་པོ་སྣང་བ་སེམས་སུའདོད་པ་ཡིན་ཟེར་རོ། །ཤིན་ཏུ་
མི་འཐད་དེ། སེམས་ཁ་དོག་ཕྱོགས་ཆ་དང་བཅས་པར་ཐལ་ལོ། །ཞེས་
དང་། འཇམ་དབྱངས་མཁྱེན་བརྩེ་དབང་པོས་ཀྱང་རྫོགས་ཆེན་འདུ་
བྱས་ཡིན་ཟེར་བའི་ཚིག་གཅིག་པོ་འདིས་རྫོགས་པ་ཆེན་པོའི་གཞི་ལམ་
འབྲས་བུའི་གནད་ཐམས་ཅད་དང་རྒྱབ་འགལ་དུ་སོང་བ་ཡིན་ཞེས་
གསུང་ཡོད་འདུག་པའི་ཕྱིར་དང་། དབང་མཆོག་དགྱེས་པ་རྩལ་གྱི་



262
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གཉུག་སེམས་ལས་ཀྱང་སྤྱིར་གཉུག་སེམས་ནི་ཞེས་པ་ནས། བཀའ་
གཏེར་གྱི་བླ་མ་བརྒྱུད་པའི་རིམ་པས་དེང་སང་བར་དུ་རིག་པ་འདུ་མ་
བྱས་གསལ་སྟོང་ཟུང་འཇུག་གི་ཆོས་ཉིད་ལ་ངོ་སྤྲོད་པར་ཡོངས་སུ་
གྲགས་པ་ལས་བརྒལ་ཏེ། ཡིད་ཕྲ་བ་འདུ་བྱས་ཞིག་ལ་བཤད་པས་
རྫོགས་ཆེན་གྱི་བསྟན་པ་ལ་ཕན་ཐོག་པ་ཕར་ཞོག་རྨ་འབྱིན་པ་ཆེན་པོ་
ཡིན་ཏེ། ཞེས་རང་ཕྱོགས་ལ་དགག་པ་བྱས་འདུག་པའི་ཕྱིར་རོ། །གོང་
དུ་དྲངས་པའི་མཁྱེན་བརྩེའི་གསུང་དེས་ཕྱག་རྒྱ་ཆེན་པོ་ཐ་མལ་གྱི་ཤེས་
པ་རང་དགའ་བ་ཡིན་ཟེར་བའི་ཚིག་གཅིག་པོ་འདིས་ཕྱག་རྒྱ་ཆེན་པོའི་
གཞི་ལམ་འབྲས་བུའི་གནད་ཐམས་ཅད་དང་རྒྱལ་འགལ་དུ་བྱས་པ་
ཡིན་ཞེས་ཀྱང་གསུངས་པ་ལྟར་སོང་ངོ༌། །གཉུག་སེམས་སྐོར་གསུམ་
ལས་དགེ་ཕྱོགས་ལ་ཟུར་ཟའི་དགག་ཚིག་མ་ཕིགས་པ་ཡང་ཡང་འབྱུང་
ངོ༌། །གཞན་ཡང་། རྫོགས་པ་ཆེན་པོའི་གཞུང་དོན་དངོས་ནི་རྙིང་
མའི་བསྟན་འཛིན་ཕལ་ཆེར་གྱིས་ཇི་བཞིན་ཤོད་དཀའ་བའི་གཞུང་བརླིང་
པོ་ཞིག་ཏུ་སྣང་ཏེ། གསང་བདག་སྤྲུལ་སྐུའི་གསང་ཡེའི་རྫོགས་རིམ་
ཞེས་པར་དེང་སང་གི་རྫོགས་ཆེན་པ་ཕལ་མོ་ཆེ་ནི་སྡེ་སྣོད་ལ་མ་སྦྱངས་
པའི་བླུན་སྒོམ་ཙམ་དུ་ཟད་ལ་མཚན་ཉིད་ཀྱིས་སྒྲོ་འདོགས་བཅད་པར་
རློམ་པའི་རྙིང་མ་རྣམས་ཀྱང་དོགས་པ་ཆོད་པའི་བཤད་པ་བློ་བདེ་སང་



263
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ངེ་བ་མཛད་པ་པོ་ནི་ད་ལྟ་གངས་ཅན་ལྗོངས་འདིར་གཅིག་ཙམ་ཀྱང་
མ་མཐོང་སྟེ། དེ་བས་ན་རང་གི་གོ་ཚོད་ཙམ་ལས་ཚད་མར་གྱུར་པོའི་
དོགས་པ་གཅོད་པའི་ཡུལ་མ་མཆིས་པས་འཆད་པར་མ་སྤོབས་སོ།།
ཞེས་པ་ཡོད་པར་སྣང་བའི་ཕྱིར་རོ། །སྤྱིར་རྫོགས་པ་ཆེན་པོའི་རང་
གཞུང་དངོས་ལ་འགལ་བ་ཅི་ལ་སྲིད་ཀྱང་རྙིང་ཕྱོགས་ལ་ཟབ་གཏེར་
དུ་གྲགས་པ་འབད་མེད་བྱུང་བའི་སྟབས་ཀྱིས་གཏེར་ཁ་སོ་སོའི་ཆོས་
སྐོར་ལ་ལྷ་སྔགས་ཏིང་འཛིན་གྱི་དམིགས་རིམ། གཞུང་བཤད་སོགས་
ཆེར་འགལ་བ་དུ་མ་ཡོད་པར་བཤད་སྣང་ངོ་། །
༈ མ་བཅོས་ལྷན་སྐྱེས་ཀྱི་ཕྱག་རྒྱ་ཆེན་པོ། །ཞེས་པའི་ཕྱག་
ཆེན་གྱི་བཞེད་ཚུལ་སོང་ཟིན་ལ། དེ་དག་གི་བཞེད་པ་ཤིང་རྟ་ཆེན་
པོ་གང་དང་མཐུན་པ་ནི། དེ་ཡང་ཏེ་ལོ་པ་ནི། སྣང་བ་རྟེན་ཅིང་འབྲེལ་
འབྱུང་འདི། །སྐྱེ་བ་མེད་པར་མ་རྟོགས་པར། །ཚོགས་གཉིས་ཤིང་
རྟའི་འཁོར་ལོ་དང་། །འབྲལ་བར་མ་བྱེད་ན་རོ་པ། །ཞེས་སྐྱེ་མེད་
ཀྱི་དོན་ཡང་བདེན་གྲུབ་ཀྱི་སྐྱེ་མེད་ལས་འོས་མེད་པས་འདི་ཡིན་ཕྱག་
ཆེན་ནི་དབུ་མའི་ལྟ་བར་གསལ་ལོ། །ན་རོ་པ་ནི ་ཏེ་ལོ་པའི་སློབ་མ་
དང་ཁྱད་པར་རང་ཉིད་ཀྱི་རྒྱུད་ཕྱི་མའི་འགྲེལ་པ་ལས། ཕྱི་མའི་རྒྱུད་
ཀྱི་དོན་གསལ་འདི། །སྒྲོན་མ་གསལ་བའི་རྗེས་འབྲངས་ནས། །ཀླུ་



264
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
སྒྲུབ་མན་ངག་བཤད་པ་ཡིན། །ཞེས་དང་། སློབ་དཔོན་ཀླུ་སྒྲུབ་འཕགས་
པ་ལྷ། །ཀླུ་ཡི་བྱང་ཆུབ་ཤཀྱཱའི་བཤེས། །ཟླ་བ་གྲགས་པ་ལ་སོགས་
པའི། །མན་ངག་རིམ་པ་ལ་བརྟེན་ནས། །བདག་གིས་བགྱིས་ཞེས་
ཀླུ་སྒྲུབ་དང་ཟླ་གྲགས་ཀྱི་རྗེས་སུ་འབྲངས་བར་གསུངས་པས་ཐལ་འགྱུར་
བ་གསལ་ལོ། །མར་པ་ནི། ཤར་ཆུ་བོ་གང་གའི་འགྲམ་དུ་ཕྱིན། །རྗེ་
མེ་ཏྲི་ཆེན་པོའི་བཀའ་དྲིན་གྱིས། །གཞི་ཆོས་ཉིད་སྐྱེ་བ་མེད་པར་རྟོགས།།
སེམས་སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་གཉུག་མའི་
ངོ་བོ་མཐོང་། །སྐུ་གསུམ་མ་དང་མངོན་དུ་མཇལ། །མི་ཁོ་བོས་
སྤྲོས་པ་དེ་ནས་ཆོད། །ཅེས་མེ་ཏྲི་པའི་དྲིན་ལས་སྐྱེ་མེད་ཀྱི་དོན་རྟོགས་
པར་གསུངས་པས་ལྟ་བ་ཐལ་འགྱུར་བ་ལས་མ་འདས་ཏེ། མེ་ཏྲི་པ་
ཐལ་འགྱུར་བ་ཡིན་པའི་ཕྱིར་ཏེ། རང་ཉིད་ཀྱི་དེ་ཉིད་བཅུ་པ་ལས་ཀྱང་།
དེ་བཞིན་ཉིད་ནི་ཤེས་འདོད་པས། །རྣམ་བཅས་མ་ཡིན་རྣམ་མེད་མིན།།
བླ་མའི་ངག་གིས་མ་བརྒྱན་པའི། །དབུ་མ་འབྲིང་པོ་ཙམ་ཡིན་ནོ། །ཞེས་
བླ་མ་ཟླ་བ་གྲགས་པའི་ངག་གིས་མ་བརྒྱན་པའི་རྣམ་བཅས་རྣམ་མེད་
ཀྱི་དབུ་མ་འབྲིང་པོར་གསུངས་པའི་ཕྱིར་རོ། །དེ་བཞིན་རྗེ་མི་ལས་
ཀྱང༌། ཁྱེད་བློ་དམན་རྣམས་ཀྱི་བསམ་པ་དང་། །བསྟུན་ནས་ཀུན་
མཁྱེན་སངས་རྒྱས་ཀྱིས། །ཐམས་ཅད་ཡོད་ཅེས་གསུངས་པ་ཡིན།།



265
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དོན་དམ་བདེན་པའི་དབང་དུ་ནི། །བགེགས་ལས་སངས་རྒྱས་ཉིད་
ཀྱང་མེད། །སྒོམ་པ་པོ་དང་བསྒོམ་བྱ་དང་། །བགྲོད་བྱའི་ས་དང་
ལམ་རྟགས་མེད། །འབྲས་བུ་སྐུ་དང་ཡེ་ཤེས་མེད། །དེ་དང་མྱ་ངན་
འདས་པ་མེད། །མིང་དང་ཚིག་གིས་བཏགས་པ་ཙམ། །ཁམས་གསུམ་
བརྟན་དང་གཡོ་བ་བཅས། །གདོད་ནས་མ་གྲུབ་སྐྱེ་བ་མེད། །གཞི་
མེད་ལྷན་ཅིག་སྐྱེས་པ་མེད། །ལས་དང་ལས་ཀྱི་རྣམ་སྨིན་མེད། །དེ་
ཕྱིར་འཁོར་བའི་མིང་ཡང་མེད། །མཐར་ཐུག་དོན་ལ་དེ་ལྟར་སྣང་།།
ཞེས་འཁོར་འདས་ཀྱི་ཆོས་ཐམས་ཅད་དོན་དམ་པར་མེད་པ་དང་། ཡང་
ཨེ་མ་སེམས་ཅན་མེད་གྱུར་ན། །དུས་གསུམ་སངས་རྒྱས་ཅི་ལས་བྱུང་།།
རྒྱུ་མེད་འབྲས་བུ་མི་སྲིད་པས། །ཀུན་རྫོབ་བདེན་པའི་དབང་དུ་ནི།།
འཁོར་བ་དང་ནི་མྱ་ངན་འདས། །ཐམས་ཅད་ཡོད་ཅེས་ཐུབ་པས་
གསུངས། །ཞེས་ཀུན་རྫོབ་ཏུ་ཆོས་ཐམས་ཅད་ཡོད་པར་གསུངས་པ་
དང་། ཡང་ཡོད་པ་དངོས་པོར་སྣང་བ་དང་། །མེད་པ་སྟོང་པའི་
ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །རང་རིག་གཞན་
རིག་ཡོད་མིན་ཏེ། །ཐམས་ཅད་ཟུང་འཇུག་ཡངས་པ་ཡིན། །ཞེས་
ཐམས་ཅད་ཟུང་འཇུག་མཉམ་ཉིད་ཆེན་པོར་གསུང་པས་ལྟ་བ་དབུ་མ་
དང་། དེ་ཡང་ཐལ་འགྱུར་བའི་ལྟ་བ་ཡིན་པར་ངེས་ལ། མདོར་ན་



266
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མར་མི་སོགས་ངེས་པ་དོན་གྱི་གྲུབ་ཆེན་རྣམས་ཀྱི་དགོངས་བཞེད་མཐར་
ཐུག་གི་ལྟ་བ་ནི་ཐལ་འགྱུར་བ་ལྟར་ཡིན་ངེས་ཀྱང་། གདུལ་བྱའི་ཁམས་
དང་བསྟུན་པའི་བཤད་སྒྲོས་ནི་སྣ་ཚོགས་སུ་སྣང་ངོ༌། །ཕྱིས་སུ་ངེས་
པ་མི་སྣང་སྟེ་ཕྱག་ཆེན་དང་ཆོས་དྲུག་ནི། འགའ་ཤས་ཙམ་ལས་ཕལ་
ཆེར་དེས་མ་ཚིམ་པར་གཏེར་གཏོན་དུ་གྲགས་པ་རེའི་རྗེས་སུ་འབྲངས་
ཏེ༑ ཕྱག་རྫོགས་ཟུང་འཇུག་ཏུ་སྒྲོགས་པའི་ཕྱིར་རོ། །དེ་ལྟ་ནའང་
རྫོགས་ཆེན་པའི་ཆེན་པོ་རྣམས་ནི་ཕྱག་རྫོགས་ཟུང་འཇུག་ཏུ་མཛད་པར་
མི་སྣང་སྟེ། ཡིད་བཞིན་མཛོད་ལས། གང་ལ་གནད་མེད་སྤྲོས་བྲལ་
ཚིག་ཏུ་ཤོར། །རྟོག་པའི་བཟོ་རྒྱུས་མཐའ་བྲལ་གདེངས་བཅས་ཏེ།།
རྣམ་རྟོག་ཅི་སྐྱེས་སྐྱེ་འགག་གྲངས་འདེབས་ཀྱང་། །གནས་ལུགས་དོན་
དང་རྒྱང་རིང་གནམ་ས་བཞིན། །ཞེས་དང་། དེའི་འགྲེལ་པ་པདྨ་
དཀར་པོ་ལས། དེང་སང་གི་བསམ་གཏན་པ་ཁ་ཅིག ད་ལྟའི་རིག་
པ་འོག་འགྱུ་ཕྲེང་གསུམ་པོ་འདི་སྤྲོས་བྲལ་ཡིན། གང་ཤར་ཅི་འགྱུ་
སེམས་སུ་ཤེས་ན་དེས་ཆོག་ཅེས་སྐྱེ་འགག་
ས་ཆོག་ཅེས་སྐྱེ་འགག་གྲངས་སུ་འདེབས་པ་རྣམས་
ཀྱང་། གནས་ལུགས་ཀྱི་དོན་དང་གནམ་ས་བས་ཀྱང་རིང་བ་ཡིན་
ནོ༑ ༑ཞེས་དང་། འཇིགས་གླིང་གི་བདུད་རྩི་ཐིག་པ་ལས། དྭགས་
པོ་བཀའ་བརྒྱུད་པ་རྣམས་རྣམ་རྟོག་ཆོས་སྐུར་འདོད་དེ་ངེད་རང་རྫོགས་



267
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཆེན་པ་རྣམས་མི་འདོད་དོ་ཞེས་དྲངས་པ་དང་། རྣམ་རྟོག་དང་ལག་
གདངས་བསྒྲེལ་བའི་སྒོམ་ཆེན་པ་དག་ལ་ངེས་གསང་རྫོགས་པ་ཆེན་
པོའི་ལས་འབྲེལ་མེད་པས་ཅི་ཚུགས་གྲགས། ཅེས་དང་། གནས་ལུགས་
གཅེར་མཐོང་ལས། ཐེག་པ་གཞན་དང་ཡིད་དཔྱོད་པས་རྣམ་རྟོག་
ཆོས་སྐུར་ལྟ་བའི་ལུགས་དང་མི་འདྲ་བའི་གནད་ཆེ་ཤོས་ཤིག་འདི་ན་
ཡོད་དེ། ཞེས་སེམས་སྐྱེ་འགག་གིས་སྟོང་པ་ཕྱག་ཆེན་དུ་འདོད་པ་དང་།
རྣམ་རྟོག་ཆོས་སྐུར་འདོད་པ་ལ་དགག་པ་བྱས་པའི་ཕྱིར་རོ། །དེ་ལྟར་
བདག་ལྟ་བུས་གོང་སྨོས་ཀྱི་དམ་པ་དེ་དག་གི་དགོངས་པ་རིག་པར་དཀའ་
མོད། འདིར་ནི་རང་རང་གི་གཞུང་ནས་ལྟ་བའི་རྣམ་བཞག་ཇི་ལྟར་
འབྱུང་བ་བཞིན་བཀོད་པས་ཀྱོག་བཤད་དང་འོལ་ཚོད་མིན་ནོ། །སྤྱིར་
ཚིག་གིས་བརྗོད་ཚུལ་མཚུངས་ཀྱང་དོན་འཆར་ཚུལ་མི་འདྲ་བའང་
འོངས་ཏེ། དཔེར་ན་དབུ་སེམས་ཀྱི་མཁས་པ་རྣམས་ཀྱིས་ཤེར་སྙིང་
གི་གཞུང་ཚིག་མིག་མེད་ཅེས་སོགས་བརྗོད་ཚུལ་མཚུངས་ཀྱང་དོན་
མི་འདྲ་བར་རང་རང་གི་བཞེད་པའི་སྟོང་ཉིད་འཆར་འོངས་བ་བཞིན་
རྗེ་ཙོང་ཁ་པ་ནི་ཇི་སྐད་དུ། རྟེན་འབྲེལ་བསྟོད་པ་ལས། དཔལ་
ལྡན་ཟླ་བའི་ལེགས་བཤད་ཀྱི། །འོད་དཀར་ཕྲེང་བས་གསལ་བྱས་པ།།



268
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བླ་མའི་དྲིན་གྱིས་མཐོང་བའི་ཚེ། །བདག་གི་ཡིད་ཀྱི་ངལ་གསོ་ཐོབ།།
ཞེས་དང་། ལེགས་བཤད་སྙིང་པོ་ལས། ཟླ་བ་ལས་འོངས་ལེགས་
བཤད་འོད་དཀར་གྱིས། །བློ་མིག་ཀུན་དའི་ཚལ་རབ་ཕྱེ་བའི་ཚེ།།
སངས་རྒྱས་བསྐྱངས་ཀྱིས་བསྟན་པའི་ལམ་མཐོང་ནས། །ཀླུ་སྒྲུབ་
ལུགས་བཟང་གཙོ་བོར་མི་འཛིན་སུ། །ཞེས་གསུངས་པ་ལྟར། སྤྱིར་
འཕགས་པ་ཡབ་སྲས་དང་། ཁྱད་པར་སངས་རྒྱས་བསྐྱངས་དང་། ཞི་
བ་ལྷ་དང་། དཔལ་ལྡན་ཟླ་བ་རྣམས་གཙོ་བོ་དང༌། དེ་ལས་ཀྱང་ཚིག་
དོན་གང་ཐད་ནས་འཇམ་པའི་དབྱངས་ཀྱི་མན་ངག་གིས་མིག་བྱས་
ཏེ༑ དཔལ་ལྡན་ཟླ་བའི་འགྲེལ་ཆེན་རྣམས་གཞིར་གཟུང་། བཀའ་
གདམས་གོང་མའི་ཟབ་གནད་ཀྱིས་བརྒྱན་ཏེ་ཐུགས་ཉམས་སུ་བསྟར་
བས་རྟོགས་པ་མངོན་དུ་གྱུར་ནས། གཞན་ལ་འཆད་སྤེལ་རྒྱ་ཆེར་མཛད་
པས་ཐལ་འགྱུར་བ་ཁོ་ན་ཡིན་ནོ། །འགའ་ཞིག་ལྟར་རྗེ་ཉིད་ཀྱིས་རང་
གི་ཉམས་མྱོང་གི་ཐོག་ནས་ཐ་སྙད་གསར་པ་ཞིག་གསུངས་ན་ངོ་མཚར་
ཞིང་མཐའ་ཡས་པ་གསུངས་རྒྱུ་ཡོད་འདུག་ཀྱང་། བཀའ་དང་དགོངས་
འགྲེལ་ནས་མ་གསུངས་པའི་མན་ངག་ནི་མི་སྲིད་པས། གཞུང་བཤད་
དང་མན་ངག་གི་ཚིག་དོན་གང་ཐད་ནས་བཀའ་བསྟན་ཚད་མ་རྣམས་
གཞིར་བྱས་སུ་གསུངས་པ་ནི་བསྟན་པ་སྤྱི་ལ་གཅེས་སྤྲས་མཛད་པར་



269
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དགེ་ཕྱོགས་ཀྱི་མཁས་པ་རྣམས་བཞེད་ལ། སྲས་མཆོག་རྣམས་ཀྱང་
དེ་དང་འདྲ་བར་དེ་དག་གི་གཞུང་གིས་མངོན་སུམ་དུ་བསྟན་ཏོ། །དེ་
ལ་གུང་རུ་རྒྱན་བཟང་པ་ནི་རྗེ་ཡི་ལུགས་འཛིན་གྱི་བུ་སློབ་གྲལ་ནས་
མཁས་པ་དང་འཕྲིན་ལས་ཆེ་གྲས་སུ་གྲགས་ལ། ཁོང་གིས་རྗེ་ཡི་དྲུང་
ནས་གསུང་རབ་ཀྱི་གདམས་པ་ཇི་སྙེད་དང་། ཁྱད་པར་དབུ་མའི་ལྟ་
ཁྲིད་དང་། ཕྱག་ཆེན་གྱི་ཟབ་ཁྲིད་གཉིས་ཀ་གསན་སྐད་འདུག་ཀྱང་།
གནས་ལུགས་མཐར་ཐུག་མ་ཡིན་དགག་ཏུ་བཞེད་པ་དང་། མཉམ་
བཞག་དངོས་ལ་འཛིན་སྟངས་མི་སྦྱོར་བར་མཛད་སྐད་ལྟར་ན་རྗེ་ཡི་
གསུངས་དང་དབུ་སེམས་ཀྱི་རྒྱ་གཞུང་ཆེན་པོ་གང་དང་ཡང་མི་མཐུན་
པ་ཁོ་ནའོ། །དེ་འདྲ་ལས་གཞན་རྗེས་འཇུག་མཚན་ཉིད་ཀྱི་གཞུང་བཤད་
པ་རྣམས་གསུང་རབ་ཀྱི་དགོངས་པ་འགྲེལ་ཚུལ་ལ་རིགས་པའི་རྣམ་
འགྱུར་གྱིས་གསུང་སྒྲོས་མི་མཐུན་པ་ཇི་ལྟར་འབྱུང་བ་ཡིག་ཆ་སོ་སོར་
གསལ་བ་ལྟར་ལ། དེ་ལྟ་ནའང་མདོ་སྔགས་ཀྱི་ཟབ་གནད་གང་གི་སྐབས་
སུ་ཡང་རྗེ་ཉིད་ཀྱིས་དག་ཐེར་རྨད་དུ་བྱུང་བར་མཛད་ཅིང་། བཀའ་
མི་འགྱུར་བ་ཚད་མས་རྒྱས་བཏབ་པ་ལས་ནི་ནམ་ཡང་འདའ་བར་མ་
བྱེད་ཅིང་། ཁྱད་པར་ལྟ་བསྒོམ་སྤྱོད་གསུམ་དང་བསྐྱེད་རྫོགས་འགངས་
ཆེ་ཅི་འདྲ་ཞིག་ཡིན་རུང་དེ་དག་གི་གནད་ལ་ཡང་དག་པའི་ངེས་པ་



270
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདྲོངས་དང་མ་འདྲོངས་བསྒོམས་མྱོང་ཐོན་དང་མ་ཐོན་ཅི་རིགས་སུ་
ཡོད་པར་མངོན་པ་ལས་འཆད་པའི་བབས་ལ་རྗེས་འཇུག་གི་མཁས་གྲུབ་
ཐམས་ཅད་དགོངས་དབྱངས་གཅིག་གྱུར་ལས་མི་མཐུན་པ་ཅུང་ཟད་
ཅིག་མི་འབྱུང་བ་འདི་ནི་རི་བོ་དགེ་ལྡན་པ་རྣམས་ཀྱི་བསྟན་པའི་ཁྱད་
ཆོས་ཤིག་ཏུ་སེམས་སོ། །དེའི་ཕྱིར་མཁས་གྲུབ་རྗེས་རྗེ་ལ་བསྟོད་པ་
དད་པའི་རོལ་མཚོ་ལས། མི་བཟད་དུས་མཐའ་འདིར་འོངས་ཚེ། །ཁྱེད་
ཀྱིས་མ་བཟུང་དམ་ཆོས་ཀུན། །ཆུ་དང་བྲལ་བའི་པདྨོ་ནི། །བ་མོས་
རིག་པ་ལྟ་བུར་གྱུར། །ཅེས་གསུངས་པ་རྣམ་བཅད་ཡོངས་གཅོད་ཀྱི་
རང་བཞིན་བརྗོད་པ་ཁོ་ནར་སྣང་ངོ༌། །འགའ་ཤས་ཀྱིས་རྗེ་འཇམ་
དབྱངས་ཆོས་རྗེ་བཀྲ་ཤིས་དཔལ་ལྡན་པ་དང་དེ་ཉིད་ཀྱི་སློབ་མ་བློ་གྲོས་
རིན་ཆེན་སེངྒེ་གཉིས་ལྟ་བ་གཞན་སྟོང་དང་། བྱམས་ཆེན་ཆོས་རྗེ་ཤཀྱུ་
ཡེ་ཤེས་ཀྱི་ལྟ་བའང་ལུགས་གཞན་དུ་གནས་པ་ལྟར་སྒྲོགས་ཀྱང་། ཆོས་
རྗེ་རྣམ་གཉིས་ནས་སྔ་རྩོམ་འགའ་ཞིག་དང་མར་མི་སོགས་ལྟར་གཞན་
ངོར་སྟབས་བསྟུན་གྱིས་བཤད་པ་གཞན་ཡང་ཡོད་སྲིད་ཀྱང་། རང་
བཞེད་མཐར་ཐུག་ནི་རྗེ་ཡི་བཀའ་སྲོལ་ཁོ་ནར་མངོན་ཏེ། འཇམ་
དབྱངས་ཆོས་རྗེས་ཆོས་སྡེ་ཆེན་པོ་འབྲས་སྤུངས་བཏབ་ནས་ཆོས་རྗེ་
རང་ཉིད་ཀྱིས་འཆད་ཉན་དང་དར་རྒྱས་དེ་ཙམ་མཛད་ཅིང་། ཀུན་



271
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
མཁྱེན་མུས་སྲད་པས་ཀྱང་སེར་བྱེས་བཏབ་ནས་དེ་བཞིན་དུ་བསྐྱངས་
ཀྱང་རྣམ་གཉིས་ཀྱིས་གཞན་སྟོང་སྤེལ་བའི་སྒྲོས་ཙམ་ཡང་མ་གྲགས་
པའི་ཕྱིར་དང་། གཞན་དུ་ན་རང་བཞེད་མཐར་ཐུག་གཞན་སྟོང་ཡིན་
ཚེ་འབྲས་སྤུངས་དང་སེར་བྱེས་སུ་དེ་ཉིད་ཀྱི་བཤད་སྲོལ་ཅིའི་ཕྱིར་མི་
འཛུག་སྟེ། དེ་ལ་སུས་ཀྱང་འགོག་ཏུ་མེད་པའི་ཕྱིར་ཏེ། དཔེ་ན་ཇོ་
ནང་པ་བཞིན་ནོ། །དེ་བཞིན་དུ་བྱམས་ཆེན་ཆོས་ཀྱི་རྗེས་སེ་རའི་ཆོས་
སྡེ་བཏབ་ཏེ་རྗེ་ཡི་བཀའ་སྲོལ་གཙང་མར་འཛུགས་པ་ལས་བཤད་སྲོལ་
གཞན་མ་བྱུང་ཞིང་། རྒྱ་ནག་ཏུ་གོང་མའི་དབུ་བླར་ཕེབས་ཏེ་འཕྲིན་
ལས་ཤིན་ཏུ་རྒྱས་ཀྱང་རྗེ་ཡི་རིང་ལུགས་སྤེལ་བ་ཁོ་ན་ལས་གཞན་མི་
སྣང་བས་གོང་གི་བརྗོད་གཏམ་དེ་འདྲ་ནི་མ་བརྟག་པ་ཁོ་ནའོ། །
ཇི་སྐད་བཤད་པའི་བོད་ཀྱི་ཆོས་བརྒྱུད་བཞི་པོ་རྣམས་ཐུབ་པའི་
གསུང་རབ་ཀྱི་དགོངས་པར་གནས་སམ་ཞེ་ན། དེ་ལ་འཕགས་ཡུལ་
གྱི་སྡེ་པ་བཅོ་བརྒྱད་པོ་བཞེད་ཚུལ་མི་འདྲ་བ་དུ་མ་ཡོད་ཀྱང་འོག་མའི་
སྒྲོ་བཏགས་ཀྱི་ཆ་རྣམས་མ་གཏོགས་ཐམས་ཅད་ཐུབ་པའི་གསུང་རབ་
ཀྱི་དགོངས་པར་ཀྲི་ཀྲིའི་རྨི་ལྟས་ཀྱི་མདོས་གྲུབ་པ་དང་། སངས་རྒྱས་
པ་ལ་བཞི་པ་དང་། །ཞེས་པས་ནང་པའི་གྲུབ་མཐའ་བཞི་པོ་ཐུབ་པའི་
གསུང་རབ་ཀྱི་དགོངས་པར་གསུངས་ཤིང་། སེམས་ཙམ་པ་ལའང་



272
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རྣམ་བདེན་རྫུན་གཉིས་ཀ་སྟོན་པ་ཉིད་ཀྱིས་གསུངས་པ་དང་། དབུ་
མ་ཐལ་རང་གཉིས་ཀའི་བཞེད་པའང་ཤེར་ཕྱིན་གྱི་མདོ་ཡི་དགོངས་
པར་འཇོག་དགོས་པ་བཞིན། ཇོ་ནང་པའི་ལྟ་བ་མ་གཏོགས་རང་རེ་
བོད་ཀྱི་ཆོས་བརྒྱུད་ཆེན་པོ་བཞི་ནང་གསེས་ཀྱི་བཞེད་ཚུལ་མི་འདྲ་བ་
ཡོད་ཀྱང་། རྗེས་འཇུག་འགས་སྒྲོ་བཏགས་ཀྱི་ཆ་མ་གཏོགས་སྤྱིར་ཐུབ་
པའི་བསྟན་པ་དང་ཁྱད་པར་སྣང་གྲགས་ཐམས་ཅད་བདེན་པར་མེད་
པར་ལེགས་པར་ཞལ་གྱིས་བཞེས་པས་དབུ་མའི་གསུང་རབ་ཀྱི་དགོངས་
པར་གནས་པས་ཁོང་རྣམས་དབུ་མ་པར་སྣང་ངོ༌། །དེ་ལྟ་ནའང་སྣང་
སྟོང་གཉིས་ཚོགས་མཉམ་བཞག་གི་དངོས་ཡུལ་དུ་འདོད་པའི་འཕགས་
ཡུལ་གྱི་དབུ་མ་པ་མངོན་པ་ལྟར། བོད་དེ་དག་ལའང་ཡོད་པར་སྣང་
ལ༑ དེར་མ་ཟད་མཉམ་བཞག་ཡུལ་མེད་དུ་ཞེ་ནས་འདོད་པའང་དེ་
རྣམས་ལ་མང་བར་སྣང་ངོ༌། །སྤྱིར་དབུ་སེམས་སུ་དང་ལྟ་བ་མཐུན་
མིན་ཤིང་རྟ་ཆེན་པོ་གཉིས་ཀྱི་ཟབ་མོའི་དགོངས་འགྲེལ་དང་བསྡུར་
དགོས་པ་ཁོ་ན་དང་། ཁྱད་པར་ཐལ་རང་གང་དང་མཐུན་པའང་དེ་
རྣམས་ཀྱི་གྲུབ་མཐའི་འགངས་དང་བསྟུན་དགོས་པ་ལས་གཞན་དུ་ཚིག་
ཟིན་འདྲ་བ་དུ་མ་བསྒྲིགས་ཏེ་ཇི་ཙམ་བཤད་ཀྱང་། འཇམ་མགོན་ས་
པཎ་གྱིས། ལུང་གི་གནས་སྐབས་མི་ཤེས་པར། །མདོ་རྒྱུད་ལུང་སྦྱོར་



273
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བྱེད་མོད་ཀྱི། །དེ་ནི་བླུན་པོའི་ཁ་ཤགས་ལྟར། །གང་དུའགྲོ་བ་མི་
ཤེས་སོ། །ཞེས་གསུངས་པ་ཁོ་ན་ལྟར་ཟད་དོ། །
དེ་ལྟ་མོད་ཀྱང་བོད་ཀྱི་མཁས་གྲུབ་ཏུ་གྲགས་པས་བཤད་པ་
ཐམས་ཅད་སྤྱིར་གསུང་རབ་དང་། ཁྱད་པར་ཆོས་བརྒྱུད་དེ་དང་དེའི་
དགོངས་པར་འཇོག་མི་ནུས་པར་སྔར་བཤད་པས་ཀྱང་ཤེས་ལ། ཁྱད་
པར་དྲི་བ་ལྷག་བསམ་རབ་དཀར་སོགས་ནས་འབྱུང་བ་ལྟར། འགའ་
ཞིག་རྟོག་པ་ཡིན་ཕྱིན་ཆད་བཟང་ངན་གང་འདུག་དགག་རྒྱུ་ཡིན་ཟེར་
བའི་ཚན་གཅིག ཡང་འགའ་ཞིག་རྟོག་པ་བཟང་ངན་ཐམས་ཅད་དགག་
རྒྱུ་མ་ཡིན། རྟོག་པ་ཇི་ཙམ་རྒྱས་པ་ཙམ་གྱི་ཉམས་རྟོག་རྒྱས་པ་ཡིན།
དཔེར་ན་བུད་ཤིང་ཇི་ཙམ་མང་ན་མེ་ལྕེ་རྒྱས་འོང་པ་ལྟར་ཟེར་བའི་ཚན་
གཅིག་སྟེ་དེ་གཉིས་འགལ་བ་ལྟག་སྤྲོད་དོ། །ཡང་འགའ་ཞིག་རྣམ་
རྟོག་མ་རིག་ཆེན་པོ་སྟེ། ཞེས་གསུངས་པས་རྣམ་རྟོག་མ་རིག་པ་ཡིན་
ཟེར་བའི་ཚན་གཅིག ཡང་འགའ་ཞིག་རྣམ་རྟོག་ཆོས་སྐུ་ཡིན་ཟེར་
བའི་ཚན་གཅིག་སྟེ་དེ་གཉིས་ཀྱང་ལྟག་སྤྲོད་དོ། །ཡང་འགའ་ཞིག་
ཡིད་འདི་མ་གཡོས་པར་ཅན་ནི་གནས་པའི་ཚེ་སངས་རྒྱས་སམ་མྱང་
འདས་ཡིན། ཅུང་ཞིག་འཕྲོས་པའི་ཚེ་སེམས་ཅན་དང་འཁོར་བ་ཡིན་
ཟེར་བའི་ཚན་གཅིག་དང་། ཡང་འགའ་ཞིག་རྣམ་རྟོག་འཕྲོས་པའི་



274
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བརྒྱུད་པ་ཇི་ཙམ་འཕྲོས་ཀྱང་དེ་རྣམས་ཀྱི་ངོ་བོ་ལ་ཅེར་ཅེར་བལྟས་པས་
ཆོས་སྐུ་ལམ་ལམ་འཆར་ཟེར་བའི་ཚན་གཅིག་སྟེ་དེ་གཉིས་ཀྱང་ལྟག་
སྤྲོད་དོ། །ཡང་འགའ་ཞིག་མུན་ཁང་དང་། ལུས་གནད་དང་། རྣམ་
རྟོག་བཀག་པ་ཙམ་ལས་བྱུང་བའི་མཐོང་སྣང་དེ་ཆོས་སྐུ་ཡིན་ཟེར་བའི་
ཚན་གཅིག ཡང་འགའ་ཞིག་དེ་ལྟ་བུ་དེ་ཆོས་སྐུ་ཡོངས་རྫོགས་དང་
ཆ་ཤས་གང་ཡང་མཐོང་བ་མིན་གྱི་སྟོང་པ་ཙམ་མཐོང་བ་ཡིན། སྟོང་
པ་ལའང་ཟླ་གྲགས་དང་སེང་བཟང་འདོད་པའི་རང་སྟོང་ངན་པ་དེ་མིན།
དབུ་མ་པ་ཆེན་པོ་ཐོགས་མེད་འདོད་པའི་གཞན་སྟོང་དེ་ཡིན་ཟེར་བའི་
ཚན་གཅིག ཡང་གཞན་རྣམས་སྔ་མ་ལྟར་ལ་མཐོང་སྣང་དེ་རང་སྟོང་
ཡིན་ཟེར་བའི་ཚན་གཅིག་དེ་གཉིས་ཀྱང་འགལ་ལོ། །ཡང་འགའ་ཞིག་
དེ་སྟོང་པ་དངོས་མ་ཡིན་གྱི་སྟོང་པའི་གཟུགས་སམ་མདངས་ཡིན། ཆོས་
སྐུ་མ་ཡིན་ཆོས་སྐུའི་རྟགས་ཡིན་ཟེར་བའི་ཚན་གཅིག་དང་། ཡང་
འགའ་ཞིག་ཕྱག་རྒྱ་ཆེན་པོའི་ལྟ་བ་དངོས་གཞི་དེ་དང༌། སྦྱོར་བ་ཡན་
ལག་དྲུག་གི་སོར་སྡུད་གཉིས་གནད་གཅིག་རང་སྟོང་ཡིན། དེའི་སྟེང་
དུ་སྦྱོར་དྲུག་གི་བསམ་གཏན་གྱི་ལྟ་བ་གཞན་སྟོང་འཕར་རྒྱུ་ཡོད། དེས་
ན་ཕྱག་ཆེན་ལས་སྦྱོར་དྲུག་གི་ལྟ་བ་མཐོ་ཟེར་
ང་བ་སོགས་མདོ་སྔགས་ཀྱི་
ལམ་སྲོལ་ཆེན་པོ་གང་དང་བསྟུན་ཀྱང་མི་འགྲིགས་ཤིང༌། དབུ་ཚད་



275
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་རིགས་པའི་ལམ་ལས་ཡོངས་སུ་འདས་པའི་གང་དྲན་གྱི་བཤད་པ་
ཆུ་མི་ཐུབ་པ་སྣང་བའི་ཕྱིར་རོ། །
དེ་ལྟར་འདོད་པ་ཐ་དད་པ་དེ་དག་ལས། དང་པོ་ནི་རྒྱ་ཡི་དགེ་
སློང་ཧཱ་ཤང་ཕྱོགས་ཀྱི་འདོད་པ་སྟེ། དེ་ཡང་ལུས་ངག་གི་བྱས་ཆོས་
དགེ་བ་དང་མི་དགེས་མཐོ་རིས་དང་ངན་སོང་དུ་འཕེན་པས་འཁོར་བ་
ལས་མི་ཐར་ཞིང་། ཡིད་ཀྱི་ཡང་བཟང་རྟོག་དང་ངན་རྟོག་གང་ཡིན་
ཡང་སངས་རྒྱས་ཐོབ་པ་ལ་སྒྲིབ་པ་ཡིན་ཏེ། དཔེར་ན་སྤྲིན་དཀར་ནག་
གང་ཡིན་ཡང་ནམ་མཁའ་སྒྲིབ་པ་དང་། གསེར་སྒྲོག་ཐག་སྒྲོག་གང་
ཡིན་ཡང་འཆིང་བ་དང་། ཁྱི་དཀར་ནག་གང་གིས་རྨུགས་ཀྱང་སྡུག་
བསྔལ་མྱོང་བར་ཁྱད་མེད་པ་བཞིན་ནོ། །དེས་ན་གང་ཞིག་ཅི་ལའང་
མི་སེམས་མི་བསམ་པས་ནི་འཁོར་བ་ལས་ཐར་བར་འགྱུར་ཏེ། ཅི་
ཡང་མི་སེམས་མི་རྟོག་མི་དཔྱོད་པ་ནི་མི་དམིགས་པ་ཡིན་པས་ཅིག་ཆར་
དུ་འཇུག་པ་འདི་ནི་ས་བཅུ་པ་དང་འདྲ། ཞེས་ལྟ་བ་བསྒོམ་ཚེ་སོ་སོར་
རྟོག་པའི་དཔྱད་པ་འདོར་དགོས་པར་འདོད་དོ། །འདི་ནི་མཁས་མཆོག་
པདྨའི་ངང་ཚུལ་གྱི་ལེགས་པར་བཀག་ཏེ་སྒོམ་རིམ་གསུམ་སོགས་མཛད་
ལ༑ བོད་ཀྱི་ཆོས་རྒྱུད་ཆེན་པོ་བཞི་ཀས་ཀྱང་འགོག་པར་མཛད་སྣང་
ངོ༌། །འོན་ཀྱང་གནས་ལུགས་སྒོམ་ཚེ་ཅི་ཡང་
ང་ཡིད་ལ་མི་བྱེད་ཧད་



276
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
དེ་ཆམ་མེར་སྒོམ་དགོས་པར་འདོད་པ་དག་གིས་རང་ལུགས་ཧྭ་ཤང་
དང་ཁྱད་པར་བརྗོད་ཚེ། འགའ་ཞིག་ཧྭ་ཤང་སྤྱོད་ཕྱོགས་ཐབས་ཀྱི་
ཆ་ལ་སྐུར་བ་འདེབས་ལ། ཁོ་བོ་ཅག་ཐབས་ཀྱི་ཆ་ལ་སློབ་པས་ཁྱད་
པར་ཡོད་ཅེས་སྨྲ་བ་ནི། གདོང་དཀར་ནག་དྲིས་པའི་ལན་དུ་བཤང་
ལམ་ཆེ་ཆུང་གི་ལན་འདེབས་པ་དང་མཚུངས་ཏེ། ཧཱ་ཤང་དང་ལྟ་
སྒོམ་ཁྱད་མེད་དུ་སོང་ཞེས་བརྩད་པའི་ལན་དུ་སྤྱོད་པ་ལ་ཁྱད་པར་ཡོད་
ཅེས་ལན་འདེབས་པའི་ཕྱིར་དང་། ལན་བཏབ་པ་དེས་ཀྱང་ལྟ་བསྒོམ་
ལ་ཁྱད་པར་མེད་པ་གསལ་བར་ཁས་བླངས་ཏེ། གཞན་དུ་ན་ལྟ་བསྒོམ་
ལའང་ཁྱད་པར་འདི་ལྟ་བུ་ཡོད་ཅེས་སྨྲ་དགོས་པ་ལ་མི་འདུག་པའི་ཕྱིར་
རོ༑ ༑ཡང་ཁ་ཅིག་་ཤང་རིགས་པས་ཡེ་མ་དཔྱད་པར་རང་དགར་
རྟོག་པ་བཀག་ཙམ་ལ་ལྟ་བ་བསྒོམ་པར་འདོད་ལ། ལུགས་འདི་ནི་རྟེན་
འབྲེལ་ལ་སོགས་པའི་རིགས་པས་དཔྱད་པའི་ཚེ་ཡུལ་མཐའ་བཞིའི་སྤྲོས་
པ་མ་རྙེད་པས། ཡུལ་ཅན་མཐའ་
བའ་གང་དུའང་མི་འཛིན་པའི་ཤེས་རབ་
ལ་དབུ་མའི་ལྟ་བར་སྨྲ་བས་དེ་དང་མི་མཚུངས་ཟེར། འགའ་ཞིག་ཧ་
ཤང་ལ་སོགས་པས། མངོན་ཞེན་ཐམས་ཅད་བཀག་ནས་དམིགས་
གཏད་ཀྱི་མཚན་མ་ཅི་ཡང་མ་མཐོང་ནས་ཡིད་ལ་མི་བྱེད་པ་མིན་གྱི་
སེམས་ལ་འགྱུར་འཕྲོ་ཐམས་ཅད་བཀག་ཙམ་ཡིན་པས་མི་འདྲ་ཞེས་



277
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཤད། འདི་གཉིས་ནི་ཧྭ་ཤང་དངོས་སུ་ཕྱིར་མི་འོང་བར་བསམ་ཏེ།
ཐུབ་ཚོད་ཀྱི་ལན་དུ་མངོན་ཏེ། ཧཱ་ཤང་གིས་དབང་པོ་རྣོ་རྟུལ་གང་
ཡིན་ཀྱང་བསྒོམ་དངོས་གཞི་ཚེ་དཔྱད་པ་འདོར་དགོས་པར་འདོད་ཀྱི
ཐོག་མར་ལྟ་བ་བཙལ་བའི་ཚེ་དཔྱད་པ་འདོར་དགོས་པར་མི་འདོད་དེ།
དེས་སློབ་མ་རྣམས་ལ་འབུམ་རྒྱས་པའི་བཤད་པ་བྱས་པར་གྲགས་པའི་
ཕྱིར་དང་། རིགས་ཚོགས་སོགས་ཀྱང་བསྟན་བཅོས་རྣམ་དག་མ་ཡིན་
པར་བཤད་པ་མེད་པའི་ཕྱིར་དང་། གཞུང་དེ་དག་གིས་དཔྱད་པ་ཆེས་
ཆེར་བྱས་པ་ཁོང་བས་བསྙོན་མེད་དུ་གྲུབ་པའི་ཕྱིར་ཏེ། ལྷག་མཐོང་
དཔྱད་བསྒོམ་དུ་བཤད་པའི་གནད་ཀྱིས་མདོ་སྡེ་དགོངས་འགྲེལ་ལ་
དམིགས་ཀྱིས་བཀར་ཏེ་བཀའ་ཡིན་མིན་མི་ཤེས་པར་སྨྲས་ཏེ་རྐང་པས་
དྲིལ་བར་གྲགས་ཀྱིས་ཤེར་མདོ་སོགས་ལ་དེ་ལྟར་མ་གྲགས་པའི་ཕྱིར་
རོ༑ ༑ རྒྱུ་མཚན་འདི་དག་གིས་ཧཱ་ཤང་གིས་ལྷག་མཐོང་དངོས་མངོན་
ཞེན་ཐམས་ཅད་བཀག་ནས་དམིགས་གཏད་ཀྱི་མཚན་མ་ཅི་ཡང་མ་
མཐོང་ནས་ཡིད་ལ་མི་བྱེད་པར་འདོད་པའང་གྲུབ་བོ། །འདི་གཉིས་
ཀས་ལྟ་བ་དངོས་གཞི་སྐྱོང་ཚུལ་ལ་ཧྭ་ཤང་དང་ཁྱད་པར་ཕྱེད་པའི་
གསལ་ཁ་མ་ཤོད་ཅིང་། ཡོད་ན་མཐའ་བཞི་གང་རུང་དུ་ཡོད་དགོས་
པ་དང་། དེར་མེད་ན་མེད་དགོས་པར་འདོད་པར་མངོན་ནོ། །ཡང་



278
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཁ་ཅིག ཧྭ་ཤང་ལ་ཡུལ་སེམས་རྟོག་དང་ཡུལ་མེད་རིག་པ་ཟང་ཀ་
མར་ཕྱེ་བའི་གནད་མེད་པས། ཤེས་པ་ལུང་མ་བསྟན་གྱི་ངང་དུ་དྲན་
བསམ་འགོག་པ་ཡིན་ལ། རང་ལུགས་ནི་སེམས་རྟོག་ཕྱེ་ཏེ་ཡུལ་མེད་
ཀྱི་ཡེ་ཤེས་རྟོག་དཔྱོད་མ་ཤོར་བ་ཤེལ་གོང་དག་པ་ལྟ་བུའི་ངང་དུ་ཀུན་
རྟོག་བག་ལ་ཞི་ནས་མཐའ་གྲོལ་ཀློང་ཡངས་ཆེན་པོར་བཞུགས་པས་
མི་མཚུངས་པར་བཤད་དོ། །འདིས་ནི་ལྟ་བསྒོམ་དངོས་གཞིའི་ཚེ་ཁྱད་
ཡོད་པར་བཤད་ཀྱང་། ཧྭ་ཤང་ནི་ཁྱེད་ཀྱིས་བཞེད་པའི་ཡུལ་སེམས་
རྟོག་དང་ཡུལ་མེད་རིག་པ་ཟང་ཀ་མར་མ་ཕྱེད་པ་མིན་པར་མངོན་ཏེ།
སྔོན་དུ་ལྟ་བའི་ངོ་སྤྲོད་དགོས་པར་རང་ཉིད་མ་ཟད་ཧྭ་ཤང་ཡང་འདོད་
པ་མངོན་ལ། འཇུག་པའི་དུས་སུ་ཅོག་བཞག་དང་བཞག་ཐབས་སོགས་
ཀྱི་ཐ་སྙད་མ་བྱུང་ཡང་ཕྱག་ཆེན་པའི་འཇོག་ཐབས་ཇི་བཞིན་བྱེད་པར་
སྣང་ཞིང་། དངོས་གཞི་ཚེ་ངོ་སྤྲོད་ཀྱི་སྟེང་དུ་རྣམ་རྟོག་ཐམས་ཅད་
འགོག་པར་བཤད་པས་ཡུལ་སེམས་རྟོག་འགོག་པར་མངོན་ལ། དེ་
ལྟར་བསྒོམས་པས་ཡུལ་མེད་རིག་པ་ཟང་ཀ་མའམ་གནས་ལུགས་
མཐར་ཐུག་ཏུ་འདོད་པའི་གཉུག་མའི་ཡེ་ཤེས་དེ་མངོན་དུ་འགྱུར་འོངས་
པར་ཁས་བླངས་པའི་ཕྱིར་ཏེ། དེ་ལྟར་བསྒོམས་པས་ཡེ་ཤེས་ཆོས་སྐུ་
མངོན་དུ་འགྱུར་འོངས་པར་དངོས་སུ་འདོད་པའི་ཕྱིར་རོ། །རང་ཉིད་



279
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱིས་དོན་དམ་པར་ཧྭ་ཤང་གི་ལྟ་བ་ཡིན་མིན་རྫོགས་པའི་སངས་རྒྱས་
ཁོ་ནས་མཁྱེན་གྱིས་གཞན་གྱིས་མ་ཡིན་ནོ། །ཞེས་པ་ནི་དེ་གཉིས་ཀྱི་
ཁྱད་པར་མ་ཕྱེད་པའི་གསུང་དུ་སྣང་ངོ་། །དེ་ལ་མདོ་རྒྱུད་དག་ལས་
ཀྱང་བརྗོད་བྲལ་དང་ཡིད་ལ་མི་བྱེད་སོགས་སུ་གསུང་ཞིང་དེ་དང་ཧྭ་
ཤང་གི་ཁྱད་པར་ལ་རང་རེ་གསར་རྙིང་དབུ་མར་སྨྲ་བ་ཀུན་གྱིས་ནན་
ཏན་མཛད་དང་མཛད་དགོས་སུ་སྣང་བས་འདིར་གཟུ་བློས་ཅུང་ཟད་
དཔྱད་ཀྱང་། ཇི་སྐད་དུ། ངག་གི་དབང་ཕྱུག་གྲགས་པས། དོན་
དཀའ་བ་ལ་བདག་འདྲའི་བློ། །འཁྲུལ་མི་སྲིད་པ་མ་ཡིན་པས། །ཅི་
སྟེ་མིན་ན་གཞན་དུ་གྱིས། །གསུངས་པ་ལྟར་བདག་ཀྱང་དེ་སྐད་སྨྲའོ།།
གོང་གི་གཞན་སྟོང་ནི་གཞན་སྡེ་གྲངས་ཅན་པ་དང་། བོད་
ཇོ་ནང་བ་ལྟ་བུས་འདོད་ལ། དེ་ཡང་གྲངས་ཅན་པས་ནི་གཙོ་བོ་དང་
བདག་གཅིག་གིས་གཅིག་རང་མིན་པས་སྟོང་པའི་གཞན་སྟོང་འདོད་
པར་ལེགས་ལྡན་གྱི་དབུ་མ་སྙིང་པོར་གསུངས་ལ། འདི་ནི་ལང་གཤེགས་
ལས། སྟོང་ཚུལ་བདུན་གསུངས་པའི་ཐ་མ་ལ་ས་ཕྱོགས་བུམ་པས་སྟོང་
པ་ལྟ་བུ་ལ་བྱེད་ཅིང་། གཙོ་བོ་དང་བདག་འགོག་པའི་རིགས་པས་ཁེགས་
སོ༈ སྣཇོ་ནང་པས་སྙིང་པོའི་མདོ་བཅུར་གྲགས་པའི་བཀའ་དང་། རྒྱུད་
བླར། ལུས་ཅན་ལ་ཡོད་ཟག་པ་མེད་པའི་ཤེས་པ་སྦྲང་མའི་རྩི་དང་



280
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
འདྲ། ཞེས་སོགས་ཀྱི་ཚིག་རིས་ལ་བརྟེན་ཏེ། གཞི་བདེ་གཤེགས་སྙིང་
པོ་སྒྲུབ་པ་རང་དབང་བ་རྟག་བརྟན་ཐེར་ཟུག་འདུ་མ་བྱས་པ་སྟོབས་
སོགས་ཀྱི་ཡོན་ཏན་རང་ཆས་སུ་ལྡན་པའི་ཟག་མེད་ཀྱི་ཡེ་ཤེས་ཉིད་
འཁོར་བའི་ཆོས་ཐམས་ཅད་ཀྱིས་སྟོང་པ་ཞིག་ཏུ་འདོད་པ་ནི། དེ་ཉིད་
ཀྱི་ངེས་དོན་རྒྱ་མཚོ་དང་། བཀའ་བསྡུ་བཞི་པ་སོགས་སུ་གསལ་བ་
འདི་ཡང་སྟོང་ཚུལ་བདུན་གྱི་ཐ་མ་ཁོ་ནར་མངོན་ལ། འདོད་པ་འདི་
ཐམས་ཅད་མཁྱེན་པ་བུ་སྟོན་ཡབ་སྲས་དང་། གནས་རྙིང་པ་དང་།
ཡར་འབྲོག་པ་དབང་པོའི་ཏོག་གི་རྡོ་རྗེ་སོགས་མཁས་མཆོག་དུ་མས་
ལུང་རིགས་རྡོ་རྗེའི་མེ་ཆར་ཕབས་ཏེ་རྒྱ་ཆེར་བཀག་ལ། རྗེ་བཙུན་རེད་
མདའ་པས་རྒྱུད་བླའི་དཀའ་འགྲེལ་ཟབ་དོན་སྣང་བར། གང་དག་ཚེ་
འདིར་སངས་རྒྱས་ཀྱི་བསྟན་པ་ཞུགས་སུ་ཟིན་ཀྱང་། སྔོན་ལན་གཅིག་
མ་ཡིན་པར་མུ་སྟེགས་ཀྱི་ལྟ་བ་ལ་གོམས་པར་བྱས་པས། དུག་སྦྲུལ་
གྱིས་གླ་རྩིའི་དྲི་ཚོར་བ་ལྟར་སྟོང་པ་ཉིད་ཀྱི་སྒྲ་ཐོས་པ་ཙམ་གྱིས་སེམས་
ཁོང་ནས་འཁྲུགས་པ་དག་ན་རེ། ཁམས་བདེ་བར་གཤེགས་པའི་སྙིང་
པོ་ཞེས་བྱ་བ་ཀུན་རྫོབ་ཀྱི་ཆོས་རྣམས་ལས་ལོགས་སུ་དོན་དམ་པར་གྲུབ་
པ༑ རྟག་པ་དང་། གཙང་བ་དང་། བདེ་བ་སོགས་ཀྱི་ཕ་རོལ་ཏུ་
ཕྱིན་པ་ཐམས་ཅད་མཁྱེན་པའི་ཡོན་ཏན་རང་ཆས་སུ་ལྡན་པ་ཡེ་ཤེས་



281
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱི་རང་བཞིན་བརྟན་གཡོ་ཐམས་ཅད་ལ་ཁྱབ་པར་གནས་སོ། །ཞེས་
ཟེར། འདི་ནི་མུ་སྟེགས་གྲངས་ཅན་པ་དང་། དཔྱོད་པ་བ་དང་། གསང་
བ་པ་དག་མྱོང་བའི་ངོ་བོར་གྱུར་པའི་བདག་བརྟན་གཡོ་ཐམས་ཅད་ལ་
ཁྱབ་པར་འདོད་པ་དང་། མུ་སྟེགས་ཁྱབ་འཇུག་པ་དག་ཁྱབ་འཇུག་
ཅེས་བྱ་བ་དབང་ཕྱུག་ལྟ་བུ་རང་བྱུང་གི་ཐམས་ཅད་མཁྱེན་པ་ལུས་ཅན་
མིན་པ་དང་། བརྟན་གཡོ་ཐམས་ཅད་ལ་གདོད་མ་ནས་ཁྱབ་པར་འདོད་
པ་དང་། རིག་བྱེད་གསང་མཐའ་སྨྲ་བ་དག་དྲང་སྲོང་ཆེན་པོ་ཉི་མའི་
མདོག་ཅེས་ཀྱང་བྱ། དབང་ཕྱུག་ཆེན་པོ་ཞེས་ཀྱང་བྱ། ཚངས་པ་
ཞེས་ཀྱང་བྱ། གདོད་མ་ནས་རང་བྱུང་གི་ཐམས་ཅད་མཁྱེན་པ་བརྟན་
གཡོ་ཐམས་ཅད་ལ་ཁྱབ་པ། གང་གིས་རྣལ་འབྱོར་པས་རྣལ་འབྱོར་
བསྒོམ་ཏེ་ལྷ་ཡི་མིག་གིས་དེ་ཉིད་མངོན་སུམ་དུ་མཐོང་བ་དེའི་ཚེ་ཐར་
པ་ཐོབ་པར་འདོད་པ་དག་གི་ལུགས་ཡིན་གྱི། བདེ་བར་གཤེགས་པའི་
བསྟན་པའི་རྗེས་སུ་འབྲངས་པ་ལ་འདི་ལྟ་བུ་གྲུབ་མཐའ་ཁས་ལེན་པ་
སྔོན་ཆད་རྒྱ་བོད་བལ་གསུམ་གང་དུ་ཡང་བྱུང་བ་མེད་དོ་ཞེས་བཀག་
ནས། ལྟ་ངན་དམན་པའི་ཐང་ལ་མངོན་ཞེན་ཅན། །རྟག་ཆད་མཐར་
ལྟའི་ཝ་སྐད་ཆེར་སྒྲོག་པ། །དེ་དག་ངུར་སྨྲིག་རྒྱལ་མཚན་འཆང་ན་
ཡང་། །ཐུབ་པའི་བསྟན་ལ་མུ་སྟེགས་ཐན་སྐྱེལ་ཡིན། །ཞེས་སོགས་



282
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ཀྱིས་སྨད་པ་བྱས་སོ། །ཁ་ཆེ་མཆེ་བའི་སྡེའི་ཡུལ་གསུམ་གནོད་འཇོམས་
སུ་ཆོས་ཉིད་སྟོང་གཞིར་བྱས་ནས་ཀུན་བཏགས་དང་གཞན་དབང་
གཉིས་ཀྱི་སྟོང་པའི་ཐ་སྙད་ཙམ་བཤད་པ་ལ་གནོད་འཇོམས་མཁན་
པོས་གཞན་སྟོང་འདོད་པར་བོད་ལ་གྲགས་ཀྱང་། སྔར་གྱི་གཞན་སྟོང་
འདོད་པའི་བོད་དང་ཆེས་མི་འདྲ་སྟེ། འདི་ནི་མཉམ་བཞག་གི་ངོ་ན་
ཡོངས་གྲུབ་དེ་ཀུན་བཏགས་དང་གཞན་དབང་གི་གཉིས་སྣང་དང་བྲལ་
བ་ལ། ངོ་བོ་ཉིད་གཞན་གཉིས་ཀྱིས་མཉམ་བཞག་གི་ཡུལ་དེ་སྟོང་
ཞེས་བཤད་པ་ཙམ་ཡིན་པའི་ཕྱིར་ཏེ། དེ་ལ་མིག་ཅེས་བྱ་བ་ནི་ཆོས་
ཉིད་ཀྱི་མིག་གོ །ཞེས་སོགས་ཀྱང་གཉིས་སྣང་ལོག་པའི་ཁུངས་སུ་བྱེད་
པ་ཡིན་གྱི། གཞི་ཡི་ལྟ་བ་གཏན་ལ་འབེབས་བྱེད་མ་ཡིན་པའི་ཕྱིར་
དང་། ཇོ་ནང་པས་ཡོངས་གྲུབ་ཐེར་ཟུག་ཏུ་འདོད་ཀྱང་གནོད་འཇོམས་
མཁན་པོས་དེ་ལྟར་མི་འདོད་པའི་ཕྱིར་ཏེ། གང་ཞིག་ཐེར་ཟུག་འདོད་
ཕྱིན་དེ་ཉིད་ཡིན་ལུགས་དཔྱོད་པའི་རིགས་པའི་དཔྱད་བཟོད་ཀྱི་དངོས་
པོར་འདོད་དགོས་པ་ལ་དེས་གཏན་ནས་མི་འདོད་པའི་ཕྱིར་ཏེ། དེ་
ལྟར་འདོད་པ་ལ་མཁས་པ་འདིས་དམིགས་ཀྱིས་བཀར་ནས་དགག་པ་
བརྗོད་པའི་ཕྱིར་ན་ཡོངས་གྲུབ་བདེན་གྲུབ་ཏུ་མི་བཞེད་དོ། །དེ་ལྟ་ནའང་
གནོད་འཇོམས་པས་མཉམ་བཞག་གི་ངོ་ན་སྔ་མ་གཉིས་ཀྱིས་ཕྱི་མ་སྟོང་



283
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ཡུམ་གྱི་མདོ་དེའི་དོན་དུ་འཆད་པའང་མི་རིགས་ཏེ། མདོ་ཉིད་ལས་
གཟུགས་ནས་རྣམ་མཁྱེན་བར་རེ་རེ་ལ་གསུམ་གསུམ་གྱི་རྣམ་བཞག་
བྱས་ནས། སྟོང་གཞི་རྣམ་བཏགས་དེ་ཉིད་དགག་བྱ་ཀུན་བཏགས་ཀྱིས་
སྟོང་པ་ཆོས་ཉིད་དང་ཡོངས་གྲུབ་ཏུ་བཤད་པའི་ཕྱིར་རོ། །བོད་ཀྱི་
ལྟ་བའི་འདོད་ཚུལ་གཞན་རྣམས་ཚིག་ཚོགས་བསྐྱུངས་ཏེ་བཞག་གོ །
ཁང་དེ་ལྟར་བོད་ཀྱི་ཆོས་བརྒྱུད་ཆེན་པོ་བཞི་ཡི་ལྟ་བའི་བཞེད་ཚུལ་
དེ་རྣམས་གསུང་རབ་ཀྱི་དགོངས་པར་གནས་ན་ཕན་ཚུན་དགོངས་པ་
གཅིག་ཏུ་གནས་སམ་ཞེ་ན། ཕྱག་ཆེན་རྩ་བར། ལྷན་ཅིག་སྐྱེས་སྦྱོར་
གའུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་
ཆེན་དང་། །དབུ་མའི་ལྟ་ཁྲིད་ལ་སོགས་པ། །སོ་སོར་མིང་འདོགས་
མང་ན་ཡང་། །ངེས་དོན་ལུང་རིགས་ལ་མཁས་ཤིང་། །ཉམས་མྱོང་
ཅན་གྱི་རྣལ་འབྱོར་པས། །དཔྱད་པ་དགོངས་པ་གཅིག་ཏུ་འབབ། །ཞེས་
པ་ལྟར་ན་ཐ་སྙད་སྐམ་བཤད་མཁན་པོའི་བློ་ངོར་དགོངས་པ་གཅིག་
ཚུལ་ཞིག་མེད་ཀྱང་ངེས་དོན་ཉམས་མྱོང་ཅན་གྱི་རྣལ་འབྱོར་པའི་
ཐུགས་ངོར་དགོངས་པ་གཅིག་ཚུལ་ཞིག་ཡོད་ཅེས་གསུངས་པ་ལྟར་སྣང་
བས། རྗེས་འཇུག་ཆེན་པོར་གྲགས་པ་ཐམས་ཅད་ཀྱི་བཞེད་པ་གཅིག་
ཏུ་འབབ་པ་དཀའ་ཡང་། རྩ་བའི་སློབ་དཔོན་ཆེན་པོ་རྣམས་ཀྱི་ལྟ་བའི་



284
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
བཞེད་ཕྱོགས་དབུ་མར་ཐུགས་རྩེ་གཅིག་པར་དགོངས་སམ་སྙམ་མོ།།
གང་ལྟར་རྒྱལ་བའི་གསུང་རབ་རྣམས་སུ་གང་ཟག་གི་བདག་
ཡོད་མེད་དང་ཕྱི་དོན་ཡོད་མེད་ཀུན་གཞི་དང་བདེན་གྲུབ་ཡོད་མེད་
སོགས་ལྟ་བའི་ཚུལ་ལས་བརྩམས་པའི་སྒྲས་ཟིན་འགལ་བའི་མདོ་དུ་མ་
འབྱུང་བ་ཐམས་ཅད་གང་ཟག་གཅིག་འཚང་རྒྱ་བའི་ཐབས་སུ་འགལ་
མེད་དུ་གནས་པ་ལྟར། བོད་ཀྱི་ཆོས་བརྒྱུད་ཆེན་པོ་བཞི་ཡི་ཕྱོགས་ནས་
ཟབ་དོན་གཏན་ལ་འབེབས་ཚུལ་སྒྲས་ཟིན་འགལ་བ་ལྟར་སྣང་བ་རྣམས་
ཀྱང་གང་ཟག་གཅིག་འཚང་རྒྱ་བའི་ཐབས་སུ་འགལ་མེད་ཅིའི་ཕྱིར་
མི་འགྲོ། དེ་ལྟར་དགོངས་ན་གསུང་རབ་མ་ལུས་གདམས་ངག་ཏུ་འཆར་
བ་དང་། རྒྱལ་བའི་དགོངས་པ་བདེ་བླག་ཏུ་རྙེད་པ། ཆོས་སྤོང་གི་
ཉེས་སྤྱོད་ཆེན་པོ་རང་འགག་ཏུ་འགྲོ་བ་རྣམས་ཀྱང་བདེ་བླག་ཏུ་འབྱུང་
ངེས་པས། བདག་ལེགས་སུ་འདོད་པ་རྣམས་ཀྱིས་འཕགས་ཡུལ་གྱི་
གྲུབ་མཐའ་བཞིའི་གཞུང་ལུགས་ལྟར། འདི་དག་ཀྱང་ཐུབ་པའི་གསུང་
རབ་ཀྱི་ཟབ་དོན་འགྲེལ་ཚུལ་ཞིག་ཏུ་དགོངས་ནས། ཇི་སྐད་དུ། ངང་
པའི་ཆུ་ལས་འོ་མ་ལེན་པ་ལྟར། །རང་གི་འདོད་པ་དྭང་དུ་ལེན་པར་
བྱ༑ ༑ཞེས་པ་ལྟར། གཞན་དང་གཞན་ནས་འབྱུང་བའི་ལེགས་བཤད་
ཀྱང་ལྷུར་ལེན་ཏེ། རང་ཉིད་གང་ལ་མོས་གོམས་ཆེ་བ་ཉིད་ལ་འཇུག་



285
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ནི་གཟུར་གནས་མཁས་པའི་སྲོལ་དུ་སྣང་ངོ་། །ཞེས་ཀྱང་སྨྲའོ། །གང་
ཡང་མགོན་པོ་ཀླུ་སྒྲུབ་ཀྱིས། །དགེ་བ་འདི་ཡིས་སྐྱེ་བོ་ཀུན། །བསོད་
ནམས་ཡེ་ཤེས་ཚོགས་བསགས་ཏེ། །བསོད་ནམས་ཡེ་ཤེས་ལས་བྱུང་
བའི། །དམ་པ་སྐུ་གཉིས་ཐོབ་པར་ཤོག །ཅེས་པ་ལྟར་མདོ་སྔགས་
གང་གི་སྐབས་སུ་ཡང་ལམ་དང་འབྲས་བུའི་རྣམ་བཞག་ཕྱིན་ཅི་མ་ལོག་
པར་འབྱུང་བ་ལ་གཞི་དངོས་པོའི་གནས་ཚུལ་ཕྱིན་ཅི་མ་ལོག་པར་
གཏན་ལ་ཕབ་པ་ལ་རག་ལས་པར་གསུངས་པ་གནད་ཀྱི་དོན་པོར་
མཐོང་བ་དང་། དཀོན་བརྩེགས་ལས། དམ་ཆོས་འཛིན་པའི་བསོད་
ནམས་ནི། །སངས་རྒྱས་ཀུན་གྱིས་ནན་ཏན་ཏུ། །བསྐལ་བ་བྱེ་བར་
བརྗོད་མཛད་ཀྱང་། །ཐ་མར་ཕྱིན་པར་འགྱུར་མ་ལགས། །ཞེས་
དང་། དམ་པའི་ཆོས་ནི་འཛིན་༣༤༡ པ་དང་། བྱང་ཆུབ་སེམས་ཀྱི་
བསོད་ནམས་དེས། །སྟོང་པ་ཉིད་ལ་མོས་པ་ཡི། །བཅུ་དྲུག་ཆར་
ཡང་མི་ཕོད་དོ། །ཞེས་དང་། ཏིང་འཛིན་རྒྱལ་པོ་ལས། རང་བྱུང་
ཐུགས་རྗེ་ཆེན་པོ་མ་གཏོགས་པ། །དེ་ཡི་འོག་ཏུ་སེམས་ཅན་སུ་དག་
ཀྱང་། །སྟོང་ཆེན་འདི་ན་བསོད་ནམས་ཕུང་པོ་དང་། །མཚུངས་
མེད་བསམ་གྱིས་མི་ཁྱབ་ཡེ་ཤེས་ཀྱི། །མཉམ་པར་གྱུར་པ་ནམ་ཡང་
ཡོང་མེད་དེ། །ཞེས་དང་། འཕགས་པ་ལྷས། བསོད་ནམས་ཆུང་།



286
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
ངུས་ཆོས་འདི་ལ། །ཐེ་ཚོམ་ཟ་བར་མི་འགྱུར་ཏེ། །ཐེ་ཚོམ་ཟོས་པ་
ཙམ་གྱིས་ཀྱང་། །སྲིད་པ་ཧྲུལ་པོར་བྱེད་པར་འགྱུར། །ཞེས་སོགས་
གཞུང་ལུགས་དུ་མར་སྤྱིར་དམ་ཆོས་འཛིན་པ་དང་ཁྱད་པར་གང་ལ་
དོན་འགྱུར་གྱི་ཐེ་ཚོམ་ཙམ་གྱིས་སྲིད་པ་ཧྲུལ་པོར་བྱེད་པ་སྟོང་པ་ཉིད་
ཀྱི་དམ་ཆོས་འཛིན་པའི་བསོད་ནམས་དང་། ཕན་ཡོན་མཐའ་ཡས་
པར་གསུངས་པ་རྣམས་ལ་ཡིད་ཆེས་ཀྱི་དད་པས་དྲངས་ཏེ། དེ་ལྟ་བུའི་
བསོད་ནམས་ཀྱི་སྐལ་བ་ཆ་ཙམ་ཐོབ་ན་སྙམ་པའི་སྨོན་པ་དང་བཅས་
ཏེ་ཇི་ལྟར་བསྐུལ་བ་ལྟར་ལྟ་མགུར་གྱི་རྣམ་བཤད་བྱས་ཟིན་ཏོ། །སྨྲས་
པ༑ གང་གི་རྣམ་དཔྱོད་རྟ་བདུན་དབང་པོས་ལུང་རིགས་ཚ་ཟེར་སྟོང་
སྤྲོས་པས། །ཉེས་བཤད་ཀུ་མུད་ཟུམ་དང་ལྷན་ཅིག་ཐེག་མཆོག་པད་
དཀར་བཞད་བྱེད་ཅིང་། །མང་ཐོས་མཁས་མཆོག་ར་ཡིག་གཉིས་
པས་རིགས་འཕྲུལ་དར་དིར་སྒྲོགས་པའི་གཞི། །ངོ་མཚར་རྣམ་བཤད་
དགའ་ཚལ་འདི་ཀོ་ཁོ་བོས་བློ་གྲོས་མཐུས་གྲུབ་བོ། །སྔོན་ཚེ་བཟང་
པོས་སྒྱུ་མའི་བསོད་སྙོམས་ཕུལ། །ཟླ་བས་རི་མོ་ལས་ཀྱང་འོ་མ་འཇོ།།
འདི་ན་བདེན་པ་སྟོན་པའི་རྫུན་ཚིག་སྨྲ། །བདེན་མིན་རྫུན་མིན་སྒྱུ་མ་
འདི་ཅི་ཞིག །མཁའ་དབྱིངས་ཅི་དགར་རོལ་བའི་མཁའ་ལྡིང་བཞིན།།
ཐོས་བསམ་འདབ་ཟུང་ལྡན་པའི་ངང་མོ་ཞིག །ཆོས་དབྱིངས་མཁའ་



287
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
རུ་ཅི་དགར་བརྩེན་པ་ཡི། །གཟིགས་མོའི་འཕྲུལ་ལ་རྒྱལ་རྣམས་
གཡེངས་སྙམས་སེམས། །ཚིག་སྦྱོར་ཚིག་གི་འུར་སྒྲ་མི་ཆེ་ཡང་། །རྟེན་
འབྱུང་ལྷང་ལྷང་སྒྲོགས་པའི་སྙན་འཇེབས་དབྱངས། །གཟུར་གནས་
མཁས་པའི་རྣ་བར་སོན་ཙམ་ནས། །དོན་བཟང་གཏམ་གྱིས་ཐུགས་
ཡིད་དགྱེས་པར་ངེས། །གཞུང་དོན་ཟབ་པ་ལས་ཀྱང་ཤིན་ཏུ་ཟབ།།
བྱིས་བློ་འཁྲུལ་པ་ལས་ཀྱང་ཤིན་ཏུ་འཁྲུལ། །དེ་སླད་འགལ་འཁྲུལ་
ནོངས་པ་མཆིས་སོ་ཅོག །མཁྱེན་སྤྱན་ཡངས་པ་རྣམས་ལ་སྙིང་ནས་
འཆགས། །རང་དཀར་བསམ་དང་སྦྱོར་བས་ལེགས་ལམ་ལ། །ཇི་
ཙམ་འགོད་ཀྱང་སོལ་བ་དཀར་པོ་བཞིན། །བཅོས་སུ་མེད་པའི་སྐྱེ་བོ་
གང་ཞིག་གིས། །སྡང་བར་སྲིད་ཀྱང་སྡིག་ཏུ་མ་གྱུར་ཅིག །ཇི་སྙེད་
ཆོས་ཚུལ་གཞོལ་ཞིང་འབབ་པའི་གནས། །རྟེན་འབྱུང་སྟོང་པར་འཆད་
པའི་རྡོ་རྗེའི་ཚིག །བཀྲལ་བའི་རབ་དཀར་དགེ་བ་ཅི་མཆིས་པ། །རྣམ་
དག་དམ་ཆོས་འཛིན་པའི་རྒྱུ་རུ་བསྔོ། །ཇི་སྲིད་ལྷུན་པོས་ཆུ་གཏེར་
སྨད་གཡོག་བཀྲོལ་ཏེ་ཉི་ཟླའི་རྣ་ཆ་དོར་གྱི་བར། །རྣམ་བཤད་འདི་
ཉིད་མཁའ་བཞིན་ཁྱབ་ཏེ་སྟོང་གསུམ་འཛམ་གླིང་བྱེ་བ་ཕྲག་བརྒྱ་རུ།།
བསྲེགས་བཅད་བརྡར་བའི་གསེར་སྦྱངས་ཇི་བཞིན་རབ་འབྱམས་གཞུང་
ལ་རྣམ་དག་དཔྱད་གསུམ་གྱིས། །རྣམ་དཔྱོད་རྫོགས་པའི་མཁས་གང་



288
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
གནས་པའི་ཡོན་ཏན་གཟུགས་བཟང་མཛེས་རྒྱན་མཆོག་གྱུར་ཅིག། །།
ཅེས་ལྟ་བའི་ཉམས་མགུར་ཐུན་མོང་མ་ཡིན་པ་ཨ་མ་ངོ་ཤེས་ཀྱི་རྣམ་
བཤད་གྲུབ་མཐའ་བཞིའི་སྙིང་ནོར་ཞེས་བྱ་བ་འདི་ནི་མཁས་མཆོག་མདོ་སྨད་
པ་ཡོན་ཏན་རྒྱ་མཚོ་དང་འཕྲོས་མོལ་ཞིག་སར་ལྟ་མགུར་འདི་ལ་འགྲེལ་བ་
ཞིག་བྱེད་ན་
ན་སྙམས་པ་ཐོལ་གྱི་བྱུང་བ་མགྲིན་ལམ་ནས་ཐལ་སོང་བར། ཁོང་
ནས་དུས་འདིར་ཕན་ཐོག་ཆེ་ངེས་སུ་འགྱུར་བས་ཅི་ཀྱང་གྱིས་ཞེས་ནན་གྱིས་
གསུངས་པར་གཏམ་ཁ་ཤོར་གྱི་དཔེ་ལྟར། དེ་འཕྲལ་ས་བཅད་བསྡུས་དོན་
ཧྲིབ་ཙམ་ཞིག་བྲིས་ཏེ་བར་བར་དེ་མཚུངས་ཟིན་བྲིས་བྱ་མུས་ཀྱིས་ཕལ་ཆེར་
གྲུབ་མཚམས་མནོ་བསམ་ཞིག་ཏུ། ཨོ་འདི་ལྟ་བུ་ནི་རབ་འབྱམས་གཞུང་
ལུགས་ལ་མི་འཇིགས་པའི་སྤོབས་པ་མངའ་བའི་མཁས་མཆོག་རྣམས་ཀྱི་ལས་
སུ་འོས་པ་ཁོ་ན་ལས་བདག་ལྟ་བུའི་ཅི་སྟོ་སྙམ་ནས་རྩོལ་བ་ལྷོད་དེ་གནས་མུས་
སུ༔ སླར་ཡང་ཡིག་ངག་ཅི་རིགས་ཀྱི་ལམ་ནས་རྒྱས་ཙམ་ཞིག་གང་མགྱོགས་
གྲུབ་པར་དགོས་ཞེས་བསྐུལ་བ་དང༌། ཁང་ཚན་ནས་ཀྱང་རྟེན་འབྲེལ་དུ་
དགོངས་མཆི་མཇུག་རྫོགས་པར་གྱིས་ཞེས་བྱུང་བ་བཅས་ཀྱིས་སླར་ཡང་ལྷག་
བསམ་གྱི་དམ་བཅའ་བརྟས་པར་བགྱིས་ཏེ་བརྩམས་པར་བྱས་ལ། དེ་ལྟ་
ན་ཡང་ས་བཟང་ལོ་ཙ་བ་ངག་དབང་གིས། མཁས་པའི་ལེགས་བཤད་ནོར་
བུའི་ཚོགས་ནང་དུ། །སྐྱོན་གྱི་མཆིང་བུ་ཅུང་ཟད་སྲིད་པ་སྟེ། །ཞེས་གསུངས་



289
ལྟ་མགུར་ཨ་མ་ངོ་ཤེས་ཀྱི་འགྲེལ་པ།
པ་ལྟར་ན། བདག་ནི་གསུང་རབ་སྤྱི་དང་ཁྱད་པར་ས་རྙིང་བཀའ་གསུམ་
གྱི་གཞུང་ལུགས་ལ་འདྲིས་ཆ་ཆུང་སྟབས། ངག་རྩོམ་འདི་འདྲ་ལའང་སྐྱོན་
ཆ་འབྱུང་མི་སྲིད་པ་མིན་ཡང་། རྩ་བ་རང་ལས་རྒྱ་བོད་ཀྱི་ལྟ་བའི་བཞེད་
པ་བརྗོད་པས་དེ་དག་གི་བཤད་པ་གོ་དོན་སློང་ངེས་ཞིག་དགོས་ངེས་སུ་སྣང་
བས། རང་རང་གི་གཞུང་ལུགས་གྲགས་ཆེ་མཐོང་ཐོས་དག་ལས་ཇི་ལྟར་
འབྱུང་བ་རྣམས་དཀྱུས་ཀྱི་གཞུང་དོན་ལ་མི་སྒྲིབ་སླད་ཀླད་དུ་བཀོད་ཅིང་།
འཕྲོས་དོན་རྣམས་མཇུག་ཏུ་བྲིས་ཏེ་རྩ་གཞུང་དངོས་ཀྱི་འབྲུ་རྫོགས་པར་གཉེར་
ཞིང་དོན་ཚན་སོ་སོར་ཁུངས་དང་ཅུང་ཟད་སྦྱར་ནས་ཧ་ཅང་བཤད་པ་དང་
མ་བཤད་པ་མིན་པའི་ལུགས་སུ་བར་ཁམས་རེ་མཚོ་ཕྱུག་མོའི་མཚོ་འགྲམ་
དུ་སྲིད་པ་འཛིན་པའི་སྙོམས་ལས་ཅན་ལྷ་ལྡན་ས་ཕག་སྨོན་ལམ་ཆེན་མོའི་གྲལ་
སྐོར་གྱི་སྐལ་བཟང་ཐོབ་པ་མཁན་ཟུར་དུ་འབོད་པ་བསྟན་པ་བསྟན་འཛིན་པས་
ཕྱི་ལོ་ ༡༩༨༣ བོད་རྒྱལ་ལོ་ ༢༡༡༠ དབྱར་གྱི་ལང་ཚོ་མངོན་པར་
བཞད་པའི་དུས་སུ་རྒྱ་གར་ལྷོ་ཕྱོགས་འབྲས་སྤུངས་ཆོས་
ས་སྒར་རང་ཤག་ཏུ་
གྲུབ་པར་བྱས་པ་ཤིས་པར་གྱུར་ཅིག།



290
ལྟ་མགུར་གྱི་ས་བཅད་བསྡུས་དོན།
༄༅། །ལྟ་བའི་ཉམས་མགུར་ལམ་བཟང་གསལ་བའི་
སྒྲོན་མེའི་བསྡུས་དོན་ཡང་གསལ་སྒྲོན་མེ་
ཞེས་བྱ་བ་བཞུགས་སོ། །
༄༅། །སྐྱབས་ཀུན་འདུས་ཞལ་བླ་མ་མཆོག་རྣམས་དང༌།།
དབྱེར་མེད་ལྷག་པའི་ལྷ་ཚོགས་ལ་བཏུད་དེ། །ལྟ་བའི་ཉམས་མགུར་
གསལ་བའི་སྒྲོན་མེ་ཡི། །བསྡུས་དོན་ཡང་གསལ་སྒྲོན་མེ་སྦར་ལ་སྤྲོ།།
དེ་ལ་འདིར་དགའ་ལྡན་གསེར་ཁྲི་ང་དྲུག་པ་བློ་བཟང་དྲི་མེད་ཀྱི་ཡང་
སྤྲུལ་ལི་ཐང་ཤོག་དྲུག་སྐྱབས་མགོན་ངག་དབང་བློ་བཟང་བསྟན་འཛིན་
འཕྲིན་ལས་མཆོག་ནས་མཛད་པའི་ལྟ་བའི་ཉམས་མགུར་གསལ་བའི་
སྒྲོན་མེའི་གཞུང་དོན་ཁོག་ཕུབ་པའི་བསྡུས་དོན་འགོད་པ་ལ་གསུམ།
རྩོམ་པ་ལ་འཇུག་པའི་བྱ་བ་དང་། བརྩམ་བྱའི་གཞུང་དངོས་ཀྱི་དོན།
མཇུག་གི་དོན་ནོ། །དང་པོ་ལ་གཉིས། བླ་མ་དང་དབྱེར་མེད་པའི་
འཇམ་དཔལ་དབྱངས་ལ་ཕྱག་འཚལ་བ་དང་། རྒྱལ་བའི་དགོངས་
པ་རྗེན་ཆེར་དུ་སྟོན་པ་རྗེ་བཙུན་ཙོང་ཁ་པ་ལ་ཕྱག་འཚལ་ཏེ་ཤུགས་ལ་
རྩོམ་པར་དམ་བཅའ་བའོ། །དང་པོ་ལ། ན་མོ་གུ་རུ་མཉྫཱ་གྷོ་ཥ་ཡ།
ཞེས་རྐང་པ་གཅིག་བྱུང་། གཉིས་པ་ལ། རྒྱལ་ཀུན་ཡེ་ཤེས་གཅིག་



291
ལྟ་མགུར་གྱི་ས་བཅད་བསྡུས་དོན།
བསྡུས་འཇམ་དབྱངས་གང་། །གང་དེ་ངུར་སྨིག་གར་རོལ་མཁྱེན་
བརྩེའི་གཏེར། །རྒྱལ་བའི་དགོངས་ཟབ་རྗེན་པར་སྟོན་མཛད་པའི།།
དཔལ་ལྡན་བླ་མའི་བྱིན་རླབས་སྙིང་ལ་རོལ། །ཞེས་སོགས་རྐང་པ་
བཞི། གཉིས་པ་གཞུང་དངོས་ཀྱི་དོན་ལ་གཉིས། དབུ་མའི་ལྟ་བ་གཏན་
ལ་ཕབ་སྟེ་སྒོམ་ཚུལ་དོགས་གཅོད་དང་བཅས་པ། ཕྱག་རྒྱ་ཆེན་པོ་
སྒོམ་ཚུལ་དོགས་གཅོད་དང་བཅས་པའོ། །དང་པོ་ལ་གཉིས། དབུ་
མའི་ལྟ་བ་སྒོམ་ཚུལ་དངོས་དང་། ལྟ་བ་དེ་སྒོམ་ཚུལ་ལ་དོགས་པ་
གཅོད་པའོ། །དང་པོ་ལ་གཉིས། མཉམ་བཞག་ནམ་མཁའ་ལྟ་བུའི་
ལྟ་བ་དང་། རྗེས་ཐོབ་སྒྱུ་མ་ལྟ་བུའི་ལྟ་བ་སྐྱོང་ཚུལ་ལོ། །དང་པོ་ལ་
གཉིས། འཁོར་བའི་རྩ་བ་ངོས་བཟུང་བའི་སྒོ་ནས་དགག་བྱ་ངོས་བཟུང་
བ་དང་། དེ་རིགས་པས་འགོག་པའོ། །དང་པོ་འཁོར་རྩ་ངོས་བཟུང་
བའི་སྒོ་ནས་དགག་བྱ་ངོས་བཟུང་བ་ལ། གང་གང་ཆོས་རྣམས་ཐམས་
ཅད་ཀྱང་། །གང་ལ་མ་བརྟེན་མ་ལྟོས་པར། །གང་ཚེ་བློ་ལ་སྣང་
ཞིང་འཛིན། །དེ་ཉིད་འཁོར་བའི་རྩ་བ་ཡིན། །དེར་སྣང་བཞིན་དུ་
དེ་འཛིན་ཚུལ། །ཕྲ་མོའི་ཤེས་པས་བརྟག་པར་བྱ། །ཞེས་སོགས་རྐང་
པ་དྲུག། གཉིས་པ་དེ་རིགས་པས་འགོག་པ་ལ་གཉིས། གཅིག་དུ་བྲལ་
གྱི་རིགས་པས་འགོག་པ་དང་། རྟེན་འབྲེལ་གྱི་རིགས་པས་འགོག་པའོ།།



292
ལྟ་མགུར་གྱི་ས་བཅད་བསྡུས་དོན།
དང་པོ་ལ་གཉིས། གཅིག་དུ་བྲལ་གྱི་རིགས་པས་འགོག་པ་དངོས་དང་།
དེ་ལྟར་བཀག་ཀྱང་བཏགས་ཡོད་མིང་རྐྱང་ཙམ་དུ་གནས་པར་བསྟན་
པའོ། །དང་པོ་ལ། འཛིན་སྟངས་ཚུགས་ཐུབ་ལིང་ངེ་བ། །ཡོད་ན་
དེ་ཉིད་གདགས་གཞི་དང༌། །གཅིག་གམ་ཡང་ན་ཐ་དད་འགྱུར། །རང་
བཞིན་གྲུབ་པའི་གཅིག་ཡིན་ན། །གདགས་གཞི་གདགས་ཆོས་གཅིག་
ཏུ་ཐལ། །ཡང་ན་གཅིག་དེ་དུ་མར་འགྱུར། །རང་བཞིན་གྲུབ་པའི་
ཐ་དད་ན། །གདགས་གཞི་གདགས་ཆོས་འབྲེལ་མེད་པས། །གདགས་
གཞི་སེལ་ནས་འདིའོ་ཞེས། །བློ་ཡིས་བཟུང་བར་ཅི་ཞིག་ནུས། །གདགས་
གཞི་གང་ལའང་མ་ལྟོས་པའི། །གདགས་ཆོས་ཡོད་པ་མ་ཡིན་ཏེ། །ཡན་
ལག་མེད་པའི་ཡན་ལག་ཅན། །འབྱུང་བ་རིགས་པ་མ་ཡིན་ནོ། །ཞེས་
སོགས་རྐང་པ་བཅུ་བཞི། གཉིས་པ་དེ་ལྟར་བཀག་ཀྱང་བཏགས་ཡོད་
མིང་རྐྱང་ཙམ་དུ་གནས་པར་བསྟན་པ་ལ། རང་རང་ཆ་ཤེས་ལ་བརྟེན་
ན༑ ༑ སྒྲ་དང་རྟོག་པས་ཕར་བཏགས་པའི། །མིང་རྐྱང་བཏགས་ཡོད་
ཙམ་ཞིག་ལ། །འཁོར་འདས་བྱ་བྱེད་བསྙོན་མེད་འཐད། །ཅེས་སོགས་
རྐང་པ་བཞི། གཉིས་པ་རྟེན་འབྲེལ་གྱི་རིགས་པས་འགོག་པ་ལ་བཞི།
རྟགས་འགོད་པ་དང་། རྟགས་དེས་མཐའ་གཉིས་ཅིག་ཅར་དུ་སེལ་
ཚུལ་བསྟན་པ། དེ་ལ་བརྟེན་ནས་མཐའ་བྲལ་དབུ་མའི་དོན་ཁོང་དུ་



293
ལྟ་མགུར་གྱི་ས་བཅད་བསྡུས་དོན།
ཆུད་དགོས་པར་བསྟན་པ། མཐའ་བྲལ་དབུ་མའི་ལྟ་བ་རྫོགས་པར་
རྟོགས་པའི་ཚད་བསྟན་པའོ། །དང་པོ་རྟགས་འགོད་པ་ལ། གང་གང་
ཆོས་རྣམས་ཐམས་ཅད་ཀྱང་། །དེ་དེ་རང་བཞིན་མ་གྲུབ་སྟེ། །དེ་
ཉིད་རྟེན་འབྲེལ་ཡིན་པའི་ཕྱིར། །དྭངས་བའི་མཚོ་ནང་ཟླ་གཟུགས་
བཞིན། །ཞེས་སོགས་རྐང་པ་བཞི། རྟགས་དེས་མཐའ་གཉིས་ཅིག་
ཆར་དུ་སེལ་ཚུལ་བསྟན་པ་ལ་གཉིས། སྣང་བཞིན་སྟོང་པའི་སྣང་བ་
སྒྱུ་མ་ལྟ་བུ་ལ་ངེས་པ་འདྲེན་ཚུལ་དང་། སྟོང་བཞིན་སྣང་བའི་སྟོང་
པ་སྒྱུ་མ་ལྟ་བུ་ལ་ངེས་པ་འདྲེན་ཚུལ་བསྟན་པའོ། །དང་པོ་སྣང་བཞིན་
སྟོང་པའི་སྣང་བ་སྒྱུ་མ་ལྟ་བུར་ངེས་པ་འདྲེན་ཚུལ་བསྟན་པ་ལ། སྣང་
ཡང་བདེན་པར་མ་དམིགས་པས། །རྟེན་འབྲེལ་སྒྱུ་མ་ཙམ་དུ་འགྲུབ།།
ཅེས་རྐང་པ་གཉིས། གཉིས་པ་སྟོང་བཞིན་སྣང་བའི་སྟོང་པ་སྒྱུ་མ་ལྟ་
བུར་ངེས་པ་འདྲེན་ཚུལ་བསྟན་པ་ལ། ཐ་སྙད་རྟེན་ཅིང་འབྲེལ་འབྱུང་
བས། །ཚུགས་ཐུབ་བདེན་པར་གྲུབ་པ་ཁེགས། །ཅེས་རྐང་པ་གཉིས།
གསུམ་པ་དེ་ལ་བརྟེན་ནས་མཐའ་བྲལ་དབུ་མའི་དོན་རྟོགས་དགོས་པར་
བསྟན་པ་ལ། མཐའ་གཉིས་ཅིག་ཅར་སེལ་པའི་ཐབས། །ཐབས་མཆོག་
རིགས་པའི་རྒྱལ་པོ་ལ། །བརྟེན་ནས་མཐའ་བྲལ་དབུ་མའི་དོན། །ཇི་
བཞིན་ཁོང་དུ་ཆུད་པར་བྱ། །ཞེས་སོགས་རྐང་པ་བཞི། བཞི་པ་མཐའ་



294
ལྟ་མགུར་གྱི་ས་བཅད་བསྡུས་དོན།
བྲལ་དབུ་མའི་ལྟ་བ་རྫོགས་པར་རྟོགས་པའི་ཚད་བསྟན་པ་ལ། སྣང་
བཞིན་པ་ཡི་ཆོས་འདི་ཡང་། །སྣང་བ་ལྟར་དུ་མ་གྲུབ་པར། །སྣང་
བཞིན་སྟོང་ལ་སྟོང་བཞིན་སྣང་། །སྣང་སྟོང་ཟུང་དུ་འཇུག་པའི་ཚུལ།།
ཞེས་སོགས་རྐང་པ་བཞི། གོང་གི་གཉིས་པ་དབུ་མའི་ལྟ་བ་སྒོམ་ཚུལ་
ལ་དོགས་པ་གཅོད་པ་ལ་གསུམ། དགག་བྱ་ལ་དོགས་པ་གཅོད་པ།
སྒོམ་ཚུལ་དངོས་ལ་དོགས་པ་གཅོད་པ། དགག་བྱ་ངོས་མ་བཟུང་བར་
རིགས་པས་ཡུལ་ཆ་བསལ་ནས་མ་རྙེད་པ་སྟོང་ཉིད་དུ་འཁྲུལ་བར་
བསྟན་པའོ། །དང་པོ་དགག་བྱ་ལ་དྭགས་པ་གཅོད་པ་ལ། སྣང་བ་
དགག་བྱ་མ་ཡིན་ཏེ། །སྣང་བ་སྒྱུ་མ་ཙམ་དུ་འཐད། །ཡོད་པ་དགག་
པར་མི་རིགས་ཏེ། །དེས་ན་ཆད་པར་ལྟ་བར་འགྱུར། །ཞེས་སོགས་
རྐང་པ་བཞི། གཉིས་པ་སྒོམ་ཚུལ་དངོས་ལ་དོགས་པ་གཅོད་པ་ལ།
ཅི་ཡང་ཡིད་ལ་མི་བྱེད་པར། །དྲན་མེད་ཧད་པོར་གནས་པ་སྤོངས།།
ཞེས་རྐང་པ་གཉིས། གསུམ་པ་དགག་བྱ་ངོས་མ་བཟུང་བར་རིགས་
པས་ཡུལ་ཆ་བསལ་ནས་མ་རྙེད་པར་སྟོང་ཉིད་དུ་འཁྲུལ་བར་བསྟན་
པ་ལ། ཐ་སྙད་བཏགས་པའི་བཏགས་དོན་དེ། །རང་གི་ཆ་ཤས་རེ་
རེ་ནས། །སེལ་བའི་འོག་ཏུ་མི་རྙེད་པའི། །སྟོང་པ་སྟོང་ཉིད་འཁྲུལ་
པ་མང་། །ཞེས་སོགས་རྐང་པ་བཞི། རྩ་བའི་ས་བཅད་གཉིས་པ་ཕྱག་



295
ལྟ་མགུར་གྱི་ས་བཅད་བསྡུས་དོན།
རྒྱ་ཆེན་པོ་སྒོམ་ཚུལ་དོགས་གཅོད་དང་བཅས་པ་ལ་གཉིས། མདོ་ལུགས་
ཀྱི་ཕྱག་རྒྱ་ཆེན་པོ་སྒོམ་ཚུལ་དོགས་གཅོད་དང་བཅས་པ་དང་། སྔགས་
ལུགས་ཀྱི་ཕྱག་རྒྱ་ཆེན་པོ་འོད་གསལ་གྱི་ཡེ་ཤེས་སྒོམ་ཚུལ་དོགས་གཅོད་
དང་བཅས་པའོ། །དང་པོ་ལ་མདོ་ལུགས་ཀྱི་ཕྱག་རྒྱ་ཆེན་པོ་སྒོམ་ཚུལ་
དངོས་དང་། དེ་ལ་དོགས་པ་གཅོད་པའོ། །དང་པོ་མདོ་ལུགས་ཀྱི་
ཕྱག་རྒྱ་ཆེན་པོ་སྒོམ་ཚུལ་དངོས་ལ་བཞི། སེམས་ཀུན་རྫོབ་པའི་ངོ་
བོ་གཅེར་གྱིས་ངོས་བཟུང་སྟེ་དེ་ལ་མཉམ་པར་འཇོག་ཚུལ་དོགས་གཅོད་
དང་བཅས་པ་དང་། སེམས་ཀྱི་དོན་དམ་པའི་ངོ་བོ་འཁྲུལ་མེད་དུ་ངོས་
བཟུང་སྟེ་འཁྲུལ་བཅས་དོན་གྱིས་དགག་པ། དེ་འཁྲུལ་མེད་དུ་སྒོམ་
པའི་རིམ་པས་སྐུ་གསུམ་མངོན་དུ་འགྱུར་བར་བསྟན་པ། དེ་དག་ལ་
ལོག་པར་རྟོག་པ་དགག་པའོ། །དང་པོ་སེམས་ཀུན་རྫོབ་པའི་ངོ་བོ་གཅེར་
གྱིས་ངོས་བཟུང་སྟེ་དེ་ལ་མཉམ་པར་འཇོག་ཚུལ་དྭོགས་གཅོད་དང་
བཅས་པ་ལ་གསུམ། ཀུན་རྫོབ་ཀྱི་ངོ་བོ་གཅེར་གྱིས་ངོས་བཟུང་སྟེ་
མཉམ་པར་འཇོག་པ་དངོས་དང་། དེ་ལ་འཕྲོ་རྒོད་བཅད་དེ་ཚུལ་བཞིན་
མཉམ་པར་འཇོག་པས་སེམས་ལ་དམིགས་པའི་ཞི་གནས་ཐོབ་ཚུལ། དེ་
ལ་དོགས་པ་གཅོད་པའོ། །དང་པོ་ཀུན་རྫོབ་ཀྱི་ངོ་བོ་གཅེར་གྱིས་ངོས་
བཟུང་སྟེ་མཉམ་པར་འཇོག་པ་དངོས་ལ། སྐྱེ་མེད་འགག་མེད་གནས་



296
ལྟ་མགུར་གྱི་ས་བཅད་བསྡུས་དོན།
འགྱུར་རིག །གསལ་རིག་སེམས་ཀྱི་ངོ་བོ་ཉིད། །དབྱིབས་དང་ཁ་
དོག་སོགས་ཀྱིས་སྟོང་། །དེ་ལ་རྩེ་གཅིག་མཉམ་པར་གཞག །ཅེས་
སོགས་རྐང་པ་བཞི། གཉིས་པ་དེ་ལ་འཕྲོ་རྒོད་བཅད་དེ་ཚུལ་བཞིན་
མཉམ་པར་འཇོག་པས་སེམས་ལ་དམིགས་པའི་ཞི་གནས་ཐོབ་ཚུལ།
སེམས་ཉིད་དེ་དང་མཚུངས་ལྡན་གྱི། །དགེ་དང་མི་དགེའི་རྣམ་རྟོག་
ཀུན། །གང་བྱུང་དེ་ལ་གཅེར་གྱིས་ལྟོས། །དེ་ཡང་གཟུགས་སུ་མ་
གྲུབ་པས། །དེ་ལ་རྩེ་གཅིག་མཉམ་པར་གཞག །མཉམ་གཞག་གཡོ་
མེད་ཏིང་འཛིན་དེ། །ཤིན་སྦྱངས་བདེ་བས་ཟིན་པའི་ཚེ། །སེམས་
ལ་དམིགས་པའི་ཞི་གནས་ཐོབ། །ཅེས་སོགས་རྐང་པ་བརྒྱད། གསུམ་
པ་དེ་ལ་དོགས་པ་གཅོད་པ་ལ། སེམས་ཉིད་གཟུགས་སུ་མ་གྲུབ་པའི།།
སྟོང་པ་སྟོང་ཉིད་ཡིན་གྱུར་ན། །ནམ་མཁའ་གཟུགས་ཀྱིས་སྟོང་པ་
ཡང་། །མཐའ་བྲལ་དབུ་མ་ཅིས་མི་འགྱུར། །གསལ་ཞིང་རིག་པའི་
ངོ་བོ་ལ། །དམིགས་པའི་ཞི་གནས་བདེ་གསལ་གྱི། །མི་རྟོག་ཏིང་
འཛིན་སྒོམ་པའི་ཚུལ། །མུ་སྟེགས་དྲང་སྲོང་སོགས་ལའང་ཡོད། །ཅེས་
སོགས་རྐང་པ་བརྒྱད། གོང་གི་གཉིས་པ་སེམས་ཀྱི་དོན་དམ་པའི་ངོ་
བོ་འཁྲུལ་མེད་དུ་ངོས་བཟུང་སྟེ་འཁྲུལ་བཅས་དོན་གྱིས་དགག་པ་ལ་
བཞི། སེམས་ཀྱི་དོན་དམ་པའི་ངོ་བོ་འཁྲུལ་མེད་དུ་ངེས་བཟུང་བ་དངོས་



297
ལྟ་མགུར་གྱི་ས་བཅད་བསྡུས་དོན།
ཀྱི་དོན་དང་། དེ་འཁྲུལ་མེད་དུ་སྒོམ་པས་སྐུ་གསུམ་མངོན་དུ་འགྱུར་
བར་བསྟན་པ། དེ་དག་ལ་ལོག་པར་རྟོག་པ་དགག་པ། དེས་ན་དབུ་
མའི་ལྟ་བ་བཞེད་ཚུལ་མང་ཡང་ཀླུ་སྒྲུབ་ཀྱི་དགོངས་པ་ལྟར་བྱེད་དགོས་
པ་འཕྲོས་དང་བཅས་པ་བསྟན་པའོ། །དང་པོ་སེམས་ཀྱི་དོན་དམ་པའི་
ངོ་བོ་འཁྲུལ་མེད་དུ་ངོས་བཟུང་བ་ལ། མདོ་ཡི་དགོངས་པ་ཇི་ལྟ་བར།།
སེམས་ཉིད་བདེན་པས་སྟོང་པ་དེར། །རང་བཞིན་གནས་རིགས་བྱ་
བ་འམ། །གཞི་ཡི་ཆོས་སྐུའི་མིང་དུ་འདོགས། །དེ་ལ་རྩོད་པར་མི་
བྱ་སྟེ། །ཞེས་སོགས་རྐང་པ་ལྔ། གཉིས་པ་དེ་འཁྲུལ་མེད་དུ་སྒོམ་
པས་སྐུ་གསུམ་མངོན་དུ་འགྱུར་བར་བསྟན་པ་ལ། སེམས་ཉིད་བདེན་
པས་སྟོང་པ་ཉིད། །མངོན་སུམ་ལྷམ་མེར་མཐོང་བའི་ཚེ། །སྲིད་
པའི་རྩ་བ་གཅོད་པར་འགྱུར། །གློ་བུར་དྲི་མ་བྲལ་བའི་ཚེ། །མཐར་
ཐུག་ཆོས་ཀྱི་སྐུ་ཞེས་བརྗོད། །སྐུ་གསུམ་ལྷུན་གྱིས་རྫོགས་པའི་སྐུ། །ཟུང་
འཇུག་གདོད་མའི་མགོན་པོའོ། །ཞེས་སོགས་རྐང་པ་བདུན། གསུམ་
པ་དེ་ལ་ལོག་པར་རྟོག་པ་དགག་པ་ལ་དྲུག སྤྱིར་རྟོག་པ་ཐམས་ཅད་
སྤང་བྱར་འདོད་པ་དགག་པ། ཁྱད་པར་ལྟ་བ་སྒོམ་ཚེ་འཛིན་པ་ཐམས་
ཅད་སྤང་བྱར་འདོད་པ་དགག་པ། བདེན་ཞེན་དང་བདེན་སྣང་ལྟ་བུ་
ཕྱིན་ཅི་ལོག་གི་སྣང་ཞེན་དགག་རིགས་པ། འཕགས་པའི་མཉམ་རྗེས་



298
ལྟ་མགུར་གྱི་ས་བཅད་བསྡུས་དོན།
ལྟ་བུ་ཡང་དག་པའི་སྣང་བ་དང་འཛིན་པ་དགག་མི་རིགས་པའི་སྒྲུབ་
བྱེད་དང་བཅས་པ། དབུ་མ་པ་ལ་སྤང་བླང་དང་དགག་སྒྲུབ་མེད་པར་
འདོད་པ་དགག་པ། ཕྱག་རྒྱ་ཆེན་པོ་ཁོ་ན་སྒོམ་པས་ས་ལམ་གཅིག་
ཆོད་ཀྱིས་འཚང་རྒྱ་བར་འདོད་པ་ལུང་གི་ཁོག་ཕུབ་པས་དགག་པའོ།།
དང་པོ་སྤྱིར་རྟོག་པ་ཐམས་ཅད་སྤང་བྱར་འདོད་པ་དགག་པ་ལ། རྟོག་
པ་ལ་ཡང་བཟང་རྟོག་དང་། །ངན་རྟོག་ལ་སོགས་རྣམ་གྲངས་མང་།།
བཟང་རྟོག་འཁྲུལ་བའི་ཤེས་པ་ཀུན། །སྤང་བར་བྱ་བ་མི་རིགས་ཏེ།
མཉམ་གཞག་ཡེ་ཤེས་མ་གཏོགས་པ། །འཕགས་པའི་རྗེས་ཐོབ་ཡེ་ཤེས་
ཀྱང་། །བདེན་པར་སྣང་བའི་ཆ་ལ་འཁྲུལ། །འོན་ཀྱང་སྤང་བྱ་མ་
ཡིན་ནོ། །ཞེས་སོགས་རྐང་པ་བརྒྱུད། གཉིས་པ་ཁྱད་པར་ལྟ་བ་སྒོམ་
ཚེ་འཛིན་པ་ཐམས་ཅད་སྤང་བྱར་འདོད་པ་དགག་པ་ལ། སོ་སོར་རང་
རིག་ཡེ་ཤེས་ཀྱིས། །འཁོར་འདས་བདེན་པར་མི་དམིགས་ཀྱང་། །ཡུལ་
དང་ཡུལ་ཅན་དབྱེར་མེད་པར། །རང་བཞིན་སྤྲོས་དང་བྲལ་བར་
འཛིན། །ཞེས་སོགས་རྐང་པ་བཞི། གསུམ་པ། བདེན་ཞེན་དང་
བདེན་སྣང་ལྟ་བུ་ཕྱིན་ཅི་ལོག་གི་སྣང་ཞེན་དགག་རིགས་པ་ལ། འཛིན་
པ་ལ་ཡང་ཡང་དག་དང་། །འཁྲུལ་བ་གཉིས་སུ་དབྱེ་བ་ལྟར། །སྣང་
བ་ལ་ཡང་གཉིས་སུ་ཡོད། །བདེན་པར་འཛིན་པ་ཉོན་སྒྲིབ་དང་།།



299
ལྟ་མགུར་གྱི་ས་བཅད་བསྡུས་དོན།
བདེན་གྲུབ་སྣང་བ་ཤེས་སྒྲིབ་ཡིན། །ཞེས་སོགས་རྐང་པ་ལྔ་། བཞི་
པ་འཕགས་པའི་མཉམ་རྗེས་ལྟ་བུ་ཡང་དག་པའི་སྣང་བ་དང་འཛིན་པ་
དགག་མི་རིགས་པ་སྒྲུབ་བྱེད་དང་བཅས་པ་ལ། བདེན་མེད་སྣང་ཞིང་
འཛིན་པའི་བློ། །བློ་འདས་ཀུན་མཁྱེན་ཡེ་ཤེས་ཆེ། །ཐོབ་པའི་ཐབས་
མཆོག་རྨད་བྱུང་བ། །མདོ་སྔགས་གཉིས་ཀྱི་ཕྱག་རྒྱ་ཆེ། །ཡིན་ཞེས་
དགོངས་པ་གཅིག་ཏུ་སྒྲོགས། །དག་པ་རབ་འབྱུང་སྣང་བ་དང་། །དག་
པ་འབའ་ཞིག་འཛིན་པའི་བློ། །གྲོལ་བར་བྱ་བ་མི་རིགས་ཏེ། །ཐུབ་
ཚུལ་རིམ་གཉིས་བཤིག་པར་འགྱུར་། །ཞེས་སོགས་རྐང་པ་དགུ། ལྔ་
པ་དབུ་མ་པ་ལ་སྤང་བླང་དང་དགག་སྒྲུབ་མེད་པར་འདོད་པ་དགག་
པ་ལ། སོ་སོར་རང་རིག་ཡེ་ཤེས་ངོར། །སྤང་བླང་དགག་སྒྲུབ་བྱར་
མེད་ཀྱང༌། །རྗེས་ཐོབ་སྒྱུ་མ་ཙམ་ཞིག་ཏུ། །དགག་སྒྲུབ་སྤང་བླང་
ཡོད་པར་བལྟ། །ཞེས་སོགས་རྐང་པ་བཞི། དྲུག་པ་ཕྱག་རྒྱ་ཆེན་པོ་
ཁོ་ན་སྒོམ་པས་ས་ལམ་གཅིག་ཆོད་ཀྱིས་འཚང་རྒྱ་བར་འདོད་པ་ལུང་
གི་ཁོག་ཕུབ་པས་དགག་པ་ལ། མཉམ་གཞག་ཡེ་ཤེས་ཁོ་ན་ལ། །བསྐལ་
བརྒྱར་གཡོ་མེད་གནས་ཙམ་གྱིས། །མངོན་སངས་རྒྱས་པ་ཡོད་སྲིད་
ན༑ ༑འཕགས་པའི་རྗེས་ཐོབ་ཅི་ཞིག་བྱ། །འཕགས་པས་མཉམ་རྗེས་
རེས་མོས་ཀྱིས། །ས་ལམ་རྟོགས་པ་རིམ་པར་བགྲོད། །ཐ་མ་མཉམ་



300
ལྟ་མགུར་གྱི་ས་བཅད་བསྡུས་དོན།
གཞག་ངང་ཉིད་ལས། །ཀ་དག་ཆོས་སྐུ་མངོན་དུ་བྱེད། །ཅེས་སོགས་
རྐང་པ་བརྒྱད། བཞི་བ་དབུ་མའི་ལྟ་བ་བཞེད་ཚུལ་མང་ཡང་ཀླུ་སྒྲུབ་
ཀྱི་དགོངས་པ་ལྟར་བྱེད་དགོས་པ་འཕྲོས་དང་བཅས་པ་ལ་གཉིས།
དངོས་ཀྱི་དོན་དང་། འཕྲོས་ཀྱི་དོན་ནོ། །དང་པོ་དངོས་ཀྱི་དོན་ལ་
གསུམ། དངོས་ཀྱི་དོན་ཉིད་དང་། རང་ལུགས་ཀྱི་དབུ་མའི་ལྟ་བ་
ངོས་བཟུང་བ། རྒྱུ་མཚན་དེས་དབུ་མའི་ལྟ་བ་ལ་མདོ་སྔགས་ཀྱི་ཁྱད་
པར་མེད་པར་བསྟན་པའོ། །དང་པོ་དངོས་ཀྱི་དོན་ཉིད་ལ། གང་
ཞིག་དབུ་མའི་ལྟ་བ་ལ། །གྲུབ་མཐའ་སོ་སོའི་འདོད་ཚུལ་མང་། །འོན་
ཀྱང་ཀླུ་ཡི་དགོངས་པ་ལྟར། །ཇི་བཞིན་གཏན་ལ་འབེབས་པར་རིགས།།
ཞེས་སོགས་རྐང་པ་བཞི། གཉིས་པ་རང་ལུགས་ཀྱི་དབུ་མའི་ལྟ་བ་ངོས་
བཟུང་བ་ལ། ཡོད་པའི་བདག་དང་མེད་པའི་བདག །ཕྱི་མ་དགག་
བྱའི་བདག་ཡིན་པས། །བདག་ཏུ་རང་གིས་འཛིན་པ་ལྟར། །མ་གྲུབ་
སྟོང་པར་སྟོང་པ་ཉིད། །ཅེས་སོགས་རྐང་པ་བཞི། གསུམ་པ་རྒྱུ་མཚན་
དེས་དབུ་མའི་ལྟ་བ་ལ་མདོ་སྔགས་ཀྱི་ཁྱད་པར་འགོག་པར་བསྟན་པ་
ལ༑ དེ་ཕྱིར་དབུ་མའི་ལྟ་བ་ལ། །མདོ་སྔགས་ཁྱད་པར་མི་བྱ་སྟེ།།
བདེན་གྲུབ་བཀག་པ་ཙམ་མ་གཏོགས། །ལྟ་ཞིག་ཡོད་ན་སྤྲོས་བཅས་
འགྱུར། །ཞེས་སོགས་རྐང་པ་བཞི། གཉིས་པ་འཕྲོས་ཀྱི་དོན་ལ་ལྔ།



301
ལྟ་མགུར་གྱི་ས་བཅད་བསྡུས་དོན།
ཡོད་མེད་སོགས་སུ་གསུངས་པའི་མདོ་ཡི་སྒྲས་ཟིན་ལ་དགག་བྱའི་ཁྱད་
པར་སྦྱར་དགོས་པ། ཁྱད་པར་མི་སྦྱོར་བར་སྒྲས་ཟིན་ལྟར་འདོད་པ་
ལ་གནོད་བྱེད་བསྟན་པ། མདོ་རྒྱུད་ཀྱི་དགོངས་ཟབ་ཡང་དག་པའི་
ལུང་རིགས་ཀྱིས་གཏན་ལ་ཕབ་སྟེ་མན་ངག་བཞིན་ཉམས་སུ་ལེན་དགོས་
པ༑ དེ་ལས་ལྡོག་ཏེ་ཕྱོགས་ཞེན་གྱིས་དགག་སྒྲུབ་བྱེད་པས་བསྟན་པ་
དཀྲུགས་པའི་ཉེས་དམིགས། དེས་ན་སྡེ་སྣོད་གསུམ་ལ་ཐོས་བསམ་
སྒོམ་གསུམ་གནད་དུབསྟུན་དགོས་པར་བསྟན་པའོ། །དང་པོ་ཡོད་
མེད་སོགས་སུ་གསུངས་པའི་མདོ་ཡི་སྒྲས་ཟིན་ལ་དགག་བྱའི་ཁྱད་པར་
སྦྱར་དགོས་པ་ལ། ཆོས་ཀུན་རང་བཞིན་ཡོད་མ་ཡིན། །ཡོད་པ་རྒྱལ་
བས་འདིར་མ་གཟིགས། །གཏན་ནས་མེད་པ་མ་ཡིན་ཏེ། །རྟེན་འབྲེལ་
ཙམ་དུ་བྱ་བྱེད་འཐད། །རང་བཞིན་མེད་ལ་ཡོད་པ་ཙམ། །འགལ་
འདུ་མ་ཡིན་གཅིག་གྲོགས་འཆར། །ལམ་བཟང་དེ་ཉིད་མངོན་གྱུར་
ན༑ ༑དེ་ཚེ་ཐུབ་པའི་དགོངས་པ་རྟོགས། །ཞེས་སོགས་རྐང་པ་བརྒྱད།
གཉིས་པ་ཁྱད་པར་མི་སྦྱོར་བར་སྒྲས་ཟིན་ལྟར་འདོད་པ་ལ་གནོད་བྱེད་
བསྟན་པ་ལ། དགག་བྱའི་ཁྱད་པར་མ་སྦྱར་བར། །ཆོས་རྣམས་ཡོད་
མེད་གཉིས་ཀར་སྨྲ། །དེ་ནི་འཐད་པ་མ་ཡིན་ཏེ། །ཡོད་པ་མེད་པ་
དངོས་འགལ་ཡིན། །ཞེས་སོགས་རྐང་པ་བཞི། གསུམ་པ་མདོ་རྒྱུད་



302
ལྟ་མགུར་གྱི་ས་བཅད་བསྡུས་དོན།
དགོངས་ཟབ་ཡང་དག་ལུང་རིགས་ཀྱིས་གཏན་ལ་ཕབ་སྟེ་མན་ངག་
བཞིན་ཉམས་སུ་ལེན་དགོས་པ་ལ། སྔ་འགྱུར་པདྨའི་རྗེས་འབྲང་དང་།།
བློ་བཟང་རྒྱལ་བའི་རྗེས་འཇུག་རྣམས། །ཚིག་ཟིན་ཙམ་ལ་མི་འཁྲུལ་
བར། །ཡང་དག་ལུང་རིགས་ལ་བརྟེན་ནས། །ངེས་དོན་མདོ་རྒྱུད་
བསྟན་བཅོས་ཀྱི། །དགོངས་ཟབ་དཀའ་གནས་མཐའ་དག་ལ། །ཚད་
ལྡན་བླ་མའི་མན་ངག་བཞིན། །ཉམས་སུ་བླང་ན་ཨེ་མ་མཚར། །ཞེས་
སོགས་རྐང་པ་བརྒྱད། བཞི་པ་དེ་ལས་ལྡོག་ཏེ་ཕྱོགས་ཞེན་གྱིས་དགག་
སྒྲུབ་བྱེད་པས་བསྟན་པ་དཀྲུགས་པའི་ཉེས་དམིགས་ལ། ཧ་ཅང་སྙིགས་
མའི་དུས་འདི་རུ། །ཆོས་པའི་གཟུགས་བརྙན་འཛིན་པ་དག །ཕྱོགས་
སུ་ལྷུང་བའི་གཞན་དབང་གིས། །འོལ་སྤྱི་ཙམ་གྱིས་བསྟན་པ་དཀྲུགས།།
གང་གིས་གངྒའི་བྱེ་སྙེད་ཀྱི། །དགྲ་བཅོམ་བསད་པར་གྱུར་པ་ལས།།
མདོ་སྡེ་སྤངས་པའི་སྡིག་པ་ནི། །ཆེས་ཆེར་འཕགས་པས་དཀྲུགས་མི་
བྱ༑ ༑ཞེས་སོགས་རྐང་པ་བརྒྱུད། ལྔ་པ་དེས་ན་སྡེ་སྣོད་གསུམ་ལ་
ཐོས་བསམ་སྒོམ་གསུམ་གནད་དུ་བསྣུན་དགོས་པར་བསྟན་པ་ལ། ཇི་
སྐད་རྒྱལ་བས་གསུངས་རྣམས་ལ། །ཇི་བཞིན་རིགས་པས་མ་བརྟགས་
པར། །བླུན་པོའི་འཇོགསྒོམ་ཙམ་ཞིག་གིས། །ཇི་བཞིན་ཁོང་དུ་ཆུད་
མི་འགྱུར། །དེ་ཕྱིར་ཐོས་པའི་དོན་དེ་ལ། །བསམ་པས་སྒྲོ་འདོགས་



303
ལྟ་མགུར་གྱི་ས་བཅད་བསྡུས་དོན།
མ་ཆོད་པར། །བསྒོམས་པའི་ཉམས་མྱོང་མི་སྐྱེ་བས། །ཐོས་བསམ་
སྒོམ་པ་གནད་དུ་བསྣུན། །ཞེས་སོགས་རྐང་པ་བརྒྱད། གོང་གི་གཉིས་
པ་སྔགས་ཀྱི་ཕྱག་རྒྱ་ཆེན་པོ་འོད་གསལ་གྱི་ཡེ་ཤེས་སྒོམ་ཚུལ་ལ་གཉིས།
སྣོད་རུང་དུ་སྒྲུབ་པ་དང་། སྣོད་རུང་ནས་གྲོལ་ལམ་ཕྱག་རྒྱ་ཆེན་པོ་
འོད་གསལ་སྒོམ་པའི་རིམ་པའོ། །དང་པོ་སྣོད་རུང་དུ་སྒྲུབ་པ་ལ་གཉིས།
ཐུན་མོང་བ་སྐྱེས་བུ་གསུམ་གྱི་ལམ་གྱི་རིམ་པ་ལ་བཅོས་མིན་གྱི་མྱོང་
བ་བཏོན་ནས་གསང་སྔགས་ཀྱི་སྣོད་རུང་དུ་སྒྲུབ་པ་དང་། ཐུན་མོང་
མ་ཡིན་པའི་རིམ་གཉིས་ཀྱི་སྣོད་རུང་སྔགས་ཀྱི་འཇུག་སྒོ་སྨིན་བྱེད་ཀྱི་
དབང་བཞི་ནོད་ཅིང་དམ་སྡོམ་ཚུལ་བཞིན་སྲུང་དགོས་པའོ། །དང་
པོ༑ ཐུན་མོང་བ་སྐྱེས་བུ་གསུམ་གྱི་ལམ་གྱི་རིམ་པ་ལ་བཅོས་མིན་
གྱི་མྱོང་བ་བཏོན་ནས་སྔགས་ཀྱི་སྣོད་རུང་དུ་སྒྲུབ་པ་ལ། དང་པོ་བསྟན་
ལ་འཇུག་པའི་སྒོ། །སྐྱབས་འགྲོ་རྣམ་དག་ལ་བརྟེན་ནས། །ནང་པའི་
གྲལ་དུ་ཚུད་པར་བྱ། །དགེ་སྡིག་བླང་དོར་ཚུལ་བཞིན་སྒྲུབ། །བར་
དུ་སྡུག་བདེན་འཁོར་བའི་ཆོས། །འདི་ལ་ངེས་པར་ལེགས་འབྱུང་ནས།།
ཐར་པའི་ཐབས་ལ་འབད་པའི་མཆོག །བསླབ་གསུམ་ནོར་གྱིས་ཕྱུག་
པར་བྱ། །ཐ་མ་མར་གྱུར་སེམས་ཅན་གྱི། །དོན་དུ་རིན་ཆེན་སེམས་
མཆོག་བསྐྱེད། །སེམས་དེ་ཐུགས་དམ་མཐིལ་དུ་སྐྱོང་། །རླབས་ཆེན་



304
ལྟ་མགུར་གྱི་ས་བཅད་བསྡུས་དོན།
སྤྱོད་པ་རྒྱ་ཆེར་སློབ། །དེ་ལྟར་སྐྱེས་བུ་རྣམ་གསུམ་གྱི། །ལམ་ལ་
རིམ་པར་བློ་སྦྱངས་ཏེ། །བཅོས་མིན་ངེས་ཤེས་རྙེད་གྱུར་ན། །དེ་
ཚེ་གསང་སྔགས་སྣོད་དུ་འགྱུར། །ཞེས་སོགས་རྐང་པ་བཅུ་དྲུག་བྱུང་།
གཉིས་པ་ཐུན་མོང་མ་ཡིན་པའི་རིམ་གཉིས་ཀྱི་སྣོད་རུང་སྔགས་ཀྱི་
འཇུག་སྒོ་སྨིན་བྱེད་ཀྱི་དབང་བཞི་ནོད་ཅིང་དམ་སྡོམ་ཚུལ་བཞིན་སྲུང་
དགོས་པ་ལ། ཚོགས་ལམ་སྦྱོར་ལམ་གང་རུང་ནས། །ལོ་གསུམ་
ཕྱོགས་གསུམ་མི་འགྱངས་པར། །ཟུང་འཇུག་གོ་འཕང་ཐོབ་པའི་ཐབས།།
རིམ་གཉིས་འཇུག་སྒོ་དབང་བཞི་བླངས། །དམ་ཚིག་སྡོམ་པ་ཚུལ་
བཞིན་བསྲུང་། །ཞེས་སོགས་རྐང་པ་ལྔ། གཉིས་པ་སྣོད་དུ་རུང་ནས་
གྲོལ་ལམ་ཕྱག་རྒྱ་ཆེན་པོའི་འོད་གསལ་སྒོམ་པའི་རིམ་པ་ལ་གསུམ།
སྨིན་བྱེད་བསྐྱེད་པའི་རིམ་པ་དང་། གྲོལ་བྱེད་རྫོགས་པའི་རིམ་པ་ལ་
རྣལ་འབྱོར་བཞི་དང་ཆོས་དྲུག་སྦྱོར་དྲུག་རིམ་ལྔ་དང་བཅས་པ་ཡ་མ་
བྲལ་བའི་འོད་གསལ་སྒོམ་ཚུལ། གྲོལ་བ་འབྲས་བུ་མངོན་དུ་བྱེད་པའི་
ཚུལ་ལོ། །དང་པོ་སྨིན་བྱེད་བསྐྱེད་པའི་རིམ་པ་ལ་བཞི། སྤྱིར་བསྐྱེད་
རྫོགས་ཀྱི་ལམ་གང་སྒོམ་ཡང་ཐབས་ཤེས་ཟུང་དུ་འབྲེལ་བའི་ལྷ་ཡི་རྣལ་
འབྱོར་བརྟན་པོ་དགོས་པ་དང་། ཁྱད་པར་བསྐྱེད་རིམ་གྱི་སྙིང་པོ་ལྷ་
ཡི་གསལ་སྣང་དང་ང་རྒྱལ་གྱིས་ཐ་མལ་གྱི་སྣང་ཞེན་མགོ་གནོན་



305
ལྟ་མགུར་གྱི་ས་བཅད་བསྡུས་དོན།
དགོས་པ། གཞི་ཡི་སྐུ་གསུམ་ལམ་གྱི་སྐུ་གསུམ་དུ་བསྒྱུར་ཏེ་བསྐྱེད་
རིམ་ཕྲ་རག་མཐར་དབྱུངས་དགོས་པ། དེ་གྲུབ་ན་ཞི་སོགས་ཀྱི་ལས་
ཐོག་མེད་དུ་སྒྲུབ་ནུས་པའོ། །དང་པོ་སྤྱིར་བསྐྱེད་རྫོགས་ཀྱི་ལམ་གང་
སྒོམ་ཡང་ཐབས་ཤེས་ཟུང་དུ་འབྲེལ་བའི་ལྷ་ཡི་རྣལ་འབྱོར་བརྟེན་པོ་
དགོས་པ་ལ། ཐབས་ཤེས་ཕྱོགས་རེ་མི་བྱ་བར། །དེ་གཉིས་ཟུང་འབྲེལ་
ལ་བརྟེན་ནས། །ལྷ་ཡི་རྣལ་འབྱོར་བརྟན་པོར་བཟུང་། །ཞེས་སོགས་
རྐང་པ་གསུམ། གཉིས་པ་ཁྱད་པར་བསྐྱེད་རིམ་གྱི་སྙིང་པོ་ལྷ་ཡི་གསལ་
སྣང་དང་ང་རྒྱལ་གྱིས་ཐ་མལ་གྱི་སྣང་ཞེན་མགོ་གནོན་དགོས་པ་ལ།
བསྐྱེད་རིམ་ལམ་གྱི་སྙིང་པོ་མཆོག །ཐ་མལ་སྣང་ཞེན་མ་གོས་པར།།
ཞེས་སོགས་རྐང་པ་གཉིས། གསུམ་པ་གཞི་ཡི་སྐུ་གསུམ་ལམ་གྱི་སྐུ་
གསུམ་དུ་བསྒྱུར་ཏེ་བསྐྱེད་རིམ་ཕྲ་རག་མཐར་དབྱུངས་དགོས་པ་ལ།
གཞི་ཡི་སྐྱེ་འཆི་བར་དོ་གསུམ། །སྐུ་གསུམ་ལམ་དུ་ཁྱེར་ནས་སྒོམ།།
ཕྲག་རགས་རྟེན་དང་བརྟེན་པ་རྣམས། །གསལ་ལ་ཇི་སྲིད་འདོད་ཀྱི་
བར། །མཉམ་གཞག་ཅེས་སོགས་རྐང་པ་ཕྱེད་ལྔ། བཞི་པ་དེ་གྲུབ་
ན་ཞི་སོགས་ཀྱི་ལས་ཐོག་མེད་དུ་སྒྲུབ་ནུས་པ་ལ། བདེ་སྟོང་ཏིང་འཛིན་
གྱིས། །ཞི་སོགས་ལས་ཀུན་ཐོག་མེད་འགྲུབ། །ཅེས་རྐང་པ་ཕྱེད་དང་
གཅིག གཉིས་པ་གྲོལ་བྱེད་རྫོགས་པའི་རིམ་པ་ལ་རྣལ་འབྱོར་བཞི།



306
ལྟ་མགུར་གྱི་ས་བཅད་བསྡུས་དོན།
དང་ཆོས་དྲུག་སྦྱོར་དྲུག་རིམ་ལྔ་དང་བཅས་པ་ཡ་མ་བྲལ་བའི་འོད་
གསལ་སྒོམ་ཚུལ་ལ་གཉིས། གཞི་དངོས་པོའི་གནས་ཚུལ་དང་ལམ་
སྒོམ་པའི་རིམ་པ་ལ་སློབ་དགོས་པ་དང་། བསླབ་ནས་ལམ་སྒོམ་པའི་
རིམ་པ་དངོས་སོ། །དང་པོ་གཞི་དངོས་པོའི་གནས་ཚུལ་དང་ལམ་
སྒོམ་པའི་རིམ་པ་ལ་སློབ་དགོས་པ་ལ། མྱུར་ལམ་རྫོགས་པའི་རིམ་
པ་ཡིས། །རྩ་དང་རླུང་དང་ཐིག་ལེ་དང་། །འཁོར་ལོ་ལྔ་དང་དྲུག་
སོགས་ལ། །འཁྲུལ་མེད་ངེས་ཤེས་བརྟན་པར་བྱ། །མཐར་ཐུག་གསང་
བའི་གནད་རྣམས་དང་། །ནཱ་རོ་ཆོས་དྲུག་ལ་སོགས་པའི། །རྩ་རླུང་
འཁྲུལ་འཁོར་སྦྱོང་ཚུལ་སོགས། །སྙན་བརྒྱུད་མན་ངག་བཞིན་དུ་སློབས།།
རྫོགས་རིམ་རིམ་པ་ལྔ་འམ་དྲུག །བསྡུས་པ་རྣལ་འབྱོར་རྣམ་པ་བཞི།།
སྤྱོད་པ་གསུམ་དང་བཅས་པ་ཡི། །ལམ་མཆོག་དེ་ཀུན་རྒྱུད་ལ་སྦྱར།།
ཞེས་སོགས་རྐང་པ་བཅུ་གཉིས། གཉིས་པ་བསླབ་ནས་ལམ་སྒོམ་པའི་
རིམ་པ་དངོས་ལ་གཉིས། བདེ་སྟོང་དབྱེར་མེད་ཀྱི་ཕྱག་རྒྱ་ཆེན་པོ་
ལ་སློབ་པ་དང་། བདེན་གཉིས་དབྱེར་མེད་ཀྱི་ཕྱག་རྒྱ་ཆེན་པོ་ལ་སློབ་
པའི་ཚུལ་ལོ། །དང་པོ་བདེ་སྟོང་དབྱེར་མེད་ཀྱི་ཕྱག་རྒྱ་ཆེན་པོ་སློབ་
པ་ལ་ལྔ་། ལྟེ་བ་སྤྲུལ་པའི་འཁོར་ལོར་གནད་དུ་བསྣུན་ཏེ་ཡས་བབས་
མས་བརྟན་གྱི་དགའ་བཞིའི་དཔེ་ཡི་འོད་གསལ་བསྐྱེད་དགོས་པ་དང་།



307
ལྟ་མགུར་གྱི་ས་བཅད་བསྡུས་དོན།
རྗེས་ཐོབ་ཏུ་དམ་པ་རིགས་བརྒྱ་སོགས་གང་ཤར་བདེ་བ་ཆེན་པོའི་རྣལ་
འབྱོར་འབའ་ཞིག་ཏུ་འཆར་བར་སློབ་དགོས་པ། དེ་ལ་ལོབས་པ་ན་
སྙིང་ཁར་གནད་དུ་བསྣུན་ཏེ་སྔགས་ཀྱི་རྣལ་འབྱོར་སེམས་དབེན་དཔེ་
ཡི་འོད་གསལ་བསྐྱེད་དགོས་པ། དེ་རྗེས་ཕྱི་ནང་གི་ཐབས་ལ་བརྟེན་
ནས་དམ་ཚིག་གི་རྣལ་འབྱོར་སེམས་དབེན་དཔེ་ཡི་འོད་གསལ་མཐར་
ཐུག་བསྐྱེད་དགོས་པ། དེ་ནས་དཔེ་ཡི་འོད་གསལ་མཐར་ཐུག་དེ་ལས་
དབྱིབས་ཀྱི་རྣལ་འབྱོར་རིམ་པ་གསུམ་པའི་སྒྱུ་ལུས་ལྡང་དགོས་པའོ།།
དང་པོ་ལྟེ་བ་སྤྲུལ་པའི་འཁོར་ལོར་གནད་དུ་བསྣུན་ཏེ་ཡས་བབས་མས་
བརྟན་གྱི་དགའ་བཞིའི་དཔེ་ཡི་འོད་གསལ་བསྐྱེད་དགོས་པ་ལ། སྤྲུལ་
པའི་འཁོར་ལོའི་ལྟེ་བ་རུ། །སེམས་གཞོལ་རྗེ་གཞིག་བསྡུ་རིམ་དང་།།
དྷུ་ཏཱིར་གཏུམ་མོའི་འབར་འཛག་གིས། །འགྱུར་མེད་དགའ་བཞི་ཡིད་
ལ་རོལ། །ཞེས་སོགས་རྐང་པ་བཞི། གཉིས་པ་རྗེས་ཐོབ་ཏུ་དམ་པ་
རིགས་བརྒྱ་སོགས་གང་ཤར་བདེ་བ་ཆེན་པོའི་རྣལ་འབྱོར་འབའ་ཞིག་
ཏུ་འཆར་བར་སློབ་དགོས་པ་ལ། དེ་ལས་གང་ཤར་སྣང་བ་ཀུན།།
རིགས་བརྒྱ་རིགས་ལྔ་རིགས་གསུམ་དང་། །རིགས་གཅིག་འཆར་ལ་
འཁོར་འདས་ཀུན། །དག་པ་རབ་འབྱམས་འབའ་ཞིག་ཤར། །ཞེས་
སོགས་རྐང་པ་བཞི། གསུམ་པ་དེ་ལ་ལོབས་པ་ན་སྙིང་ཁར་གནད་དུ་



308
ལྟ་མགུར་གྱི་ས་བཅད་བསྡུས་དོན།
བསྣུན་ཏེ་སྔགས་ཀྱི་རྣལ་འབྱོར་སེམས་དབེན་དཔེ་ཡི་འོད་གསལ་བསྐྱེད་
དགོས་པ་ལ། སྙིང་གར་ཆོས་ཀྱི་འཁོར་ལོའི་དབུས། །བུམ་པ་ཅན་
དང་རྡོར་བཟླས་ཀྱིས། །ཀུན་རྟོག་རླུང་རྣམས་མ་ལུས་པ། །སྙིང་གའི་
མི་ཤིགས་ཐིག་ལེར་བསྡུས། །ཞེས་སོགས་རྐང་པ་བཞི། བཞི་པ་དེས་
རྗེས་ཕྱི་ནང་གི་ཐབས་ལ་བརྟེན་ནས་དམ་ཚིག་གི་རྣལ་འབྱོར་སེམས་
དབེན་དཔེ་ཡི་འོད་གསལ་མཐར་ཐུག་བསྐྱེད་དགོས་པ་ལ། ནང་གི་
རྗེས་གཞིག་བསམ་གཏན་དང་། །ཕྱག་བརྒྱར་རོལ་བའི་ཐབས་མཁས་
ཀྱིས། །ཟླ་ཉི་སྨག་གིས་ཁྱབ་འདྲ་བའི། །སྟོང་པ་གསུམ་གྱི་ཡེ་ཤེས་
འཆར། །རླུང་རྣམས་དྷུ་ཏིར་བསྒོམས་སྟོབས་ཀྱིས། །སྙིང་གར་ཐིམ་
པས་འོད་གསལ་དང་། །སྟོང་པ་མ་བུ་ངོ་འཕྲོད་ན། །དེ་ཚེ་དཔེ་ཡི་
འོད་གསལ་ཐོབ། །ཞེས་སོགས་རྐང་པ་བརྒྱད། ལྔ་པ་དེ་ནས་དཔེ་
ཡི་འོད་གསལ་མཐར་ཐུག་དེ་ལས་དབྱིབས་ཀྱི་རྣལ་འབྱོར་རིམ་པ་
གསུམ་པའི་སྒྱུ་ལུས་ལྡང་དགོས་པ་ལ། རླུང་སེམས་སྙིང་གར་འཕོ་བ་
དང་། །ནམ་མཁའི་དབུས་ན་འཇའ་ཚོན་བཞིན། །མ་དག་མཚན་
དཔེས་བརྒྱན་པའི་སྐུ། །ཕུང་པོ་འདི་ལས་ལོགས་སུ་ལྡང་། །ཞེས་སོགས་
རྐང་པ་བཞི། གོང་གི་གཉིས་པ་བདེན་གཉིས་དབྱེར་མེད་ཀྱི་ཕྱག་རྒྱ་
ཆེན་པོ་སློབ་ཚུལ་ལ་བཞི། སྒྱུ་ལུས་འོད་གསལ་དུ་སྦྱངས་པའི་རྣམ་



309
ལྟ་མགུར་གྱི་ས་བཅད་བསྡུས་དོན།
དག་ཡེ་ཤེས་ཀྱི་རྣལ་འབྱོར་རིམ་པ་བཞི་པའི་དོན་ཀྱི་འོད་གསལ་གྱི་ཕྱག་
ཆེན་བསྐྱེད་པ་དང་། དེ་ལས་དག་པའི་སྒྱུ་མའི་སྐུ་སྤངས་པ་ཟུང་འཇུག་
གི་སྐུར་ལྡང་པ། དེ་རྗེས་རྟོགས་པ་ཟུང་འཇུག་གི་སྐུ་མངོན་དུ་བྱེད་
པ༑ དེ་ནས་ཤེས་རབ་ཡེ་ཤེས་ཀྱི་དངོས་དབང་བླངས་ཏེ་ཕྱག་རྒྱ་ཆེན་
པོ་སློབ་མཐའི་འོད་གསལ་མངོན་དུ་བྱེད་པའོ། །དང་པོ་སྒྱུ་ལུས་འོད་
གསལ་དུ་སྦྱངས་པའི་རྣམ་དག་ཡེ་ཤེས་ཀྱི་རྣལ་འབྱོར་རིམ་པ་བཞི་པའི་
དོན་གྱི་འོད་གསལ་གྱི་ཕྱག་ཆེན་བསྐྱེད་པ་ལ། དབང་པོའི་གཞུ་ལྟར་
སྐུ་དེ་ཡང་། །ནམ་མཁའི་དབྱིངས་སུ་ཞུ་བ་བཞིན། །སྦྱངས་པས་
རྣམ་དག་ཡེ་ཤེས་སམ། །ལམ་གྱི་རྫོགས་པ་ཆེན་པོ་ཐོབ། །ཅེས་སོགས་
རྐང་པ་བཞི། གཉིས་པ་དེ་ལས་དག་པའི་སྒྱུ་མའི་སྐུ་སྤངས་པ་ཟུང་
འཇུག་གི་སྐུར་ལྡང་བ་ལ། དོན་གྱི་འོད་གསལ་དེ་ཉིད་ལས། །ཡོངས་
སུ་དག་པའི་སྒྱུ་མའི་སྐུ། །ཞེས་སོགས་རྐང་པ་གཉིས། གསུམ་པ་དེ་
རྗེས་རྟོགས་པ་ཟུང་འཇུག་གི་སྐུ་མངོན་དུ་བྱེད་པ་ལ། སྐུ་ཐུགས་མཉམ་
པར་སྦྱོར་བའི་ཚེ། །སློབ་པའི་ཟུང་འཇུག་མངོན་དུ་བྱེད། །ཅེས་སོགས་
རྐང་པ་གཉིས། བཞི་པ་དེ་ནས་ཤེས་རབ་ཡེ་ཤེས་ཀྱི་དངོས་དབང་བླངས་
ཏེ་ཕྱག་རྒྱ་ཆེན་པོ་སློབ་མཐའི་འོད་གསལ་མངོན་དུ་བྱེད་པ་ལ། བླ་
མ་རྡོ་རྗེ་འཛིན་པ་ལ། །ཚོགས་ཀྱི་འཁོར་ལོས་མཉེས་བྱས་ནས། །ཤེས་



310
ལྟ་མགུར་གྱི་ས་བཅད་བསྡུས་དོན།
རབ་ཡེ་ཤེས་དངོས་དབང་བླང་། །སློབ་མཐའི་འོད་གསལ་མངོན་དུ་
བྱ༑ ༑ཞེས་སོགས་རྐང་པ་བཞི། གོང་གི་གསུམ་པ་གྲོལ་བ་འབྲས་
བུ་མངོན་དུ་བྱེད་པ་ལེགས་སྨོན་དོན་གྱི་བསྟན་པ་ལ། དེ་ཡི་སྐད་ཅིག་
གཉིས་པ་ན། །འོག་མིན་ཆོས་ཀྱི་ཕོ་བྲང་དུ། །ཁ་སྦྱོར་ཡན་ལག་བདུན་
ལྡན་གྱི། །གོ་འཕང་མངོན་དུ་བྱེད་པར་འགྱུར། །ཞེས་སོགས་རྐང་
པ་བཞི། རྩ་བའི་ས་བཅད་གསུམ་པ་མཇུག་གི་དོན་ལ། དེ་ལྟར་ལྟ་
མགུར་ལམ་བཟང་གསལ་བའི་སྒྲོན་མེ་འདི་བཞིན་དབུ་མའི་ལྟ་བ་དང་།
མདོ་སྔགས་ཀྱི་ཕྱག་རྒྱ་ཆེན་པོར་ཉམས་མྱོང་གི་གདེང་ཐོབ་པའི་གསུང་
རིགས་སུ་འདུག་གཤིས་དགོངས་དོན་ཇི་བཞིན་རྟོགས་དཀའ་ཡང་། ཝ་
ཤུལ་སྤྲུལ་སྐུ་བསྟན་འཛིན་ཐེག་མཆོག་ནས་ནན་གྱིས་བསྐུལ་བའི་ངོར་
མ་ལྡོག་པར་རྫ་དང་དབྱུ་གུ་ཇི་བཞིན། སྒོ་མང་མཁན་ཟུར་དུ་འབོད་
པ་འབྲས་སྤུངས་མཁན་ཁྲི་བསྟན་པ་བསྟན་འཛིན་པས། །ཕྱི་ལོ་༡༩༩༩
ཟླ་༡༢ བོད་ཟླ་༡༡ པའི་ཡར་ཚེས་སུ་གཡར་ཁྲལ་ཙམ་དུ་བྲིས་པ་ཤིས་
པར་གྱུར་ཅིག། །།
འདུས་



311
རིམ་ལྔ་གསལ་སྒྲོན་གྱི་དྲིས་ལན།
༄༅། །གསང་སྔགས་རྡོ་རྗེ་ཐེག་པའི་ཟབ་དོན་ལ་རྣམ་དཔྱོད་ཀྱི་
འཇུག་པ་མཆོག་ཏུ་ཡངས་པ་གང་གིས་དཔལ་རིམ་ལྔ་གསལ་
བའི་སྒྲོན་མེའི་གཞུང་དོན་ལ་དྲི་བ་ཉེར་གཉིས་བཀོད་
གནང་འདུག་པའི་དྲིས་ལན་མཉན་པར་འོས་པའི་
སྒྲ་དབྱངས་ཞེས་བྱ་བ་
ཁ་བ་
བཞུགས་སོ། །
༈ ས་གསུམ་གྱི་སྒྲོན་མེ་གཅིག་པུ་དཔལ་རིམ་ལྔ་གསལ་བའི་
སྒྲོན་མེའི་གཞུང་དོན་ལ་ཟུར་གསལ་དྲི་བ་ཉི་ཤུ་རྩ་གཉིས་འདུག་པའི་
དྲིས་ལན་རང་གི་གོ་ཚོད་ཙམ་ནི།
༡༽ ཕ་རྒྱུད་དང་མ་རྒྱུད་ཐབས་རྒྱུད་གསུམ་གྱི་ཁྱད་པར་ཞེས་
པ་ལ། སྤྱིར་བོད་ཀྱི་མཁས་པ་སོ་སོས་ཕ་རྒྱུད་དང་མ་རྒྱུད་གཉིས་མེད་
ཀྱི་རྒྱུད་རྣམས་འཇོག་ཚུལ་དུ་མ་ཞིག་བྱས་པར་མི་འཐད་པའི་ཆ་རྣམས་
རྗེ་རྒྱལ་བ་གཉིས་པས་ལུང་རིགས་དྲི་མ་མེད་པས་འགོག་པར་མཛད་
ནས་རང་ལུགས་ལ་དྲི་མེད་འོད་དང་རྒྱུད་ཕྱི་མའི་དགོངས་པར་གཉིས་
མེད་ཀྱི་རྒྱུད། རྒྱུད་གཉིས་ཀྱི་དབྱེ་གཞིར་མཛད་དེ། ཕ་རྒྱུད་དང་
ཐབས་རྒྱུད་དོན་གཅིག་དང་། མ་རྒྱུད་དང་ཤེས་རབ་ཀྱི་རྒྱུད་དོན་གཅིག་



312
རིམ་ལྔ་གསལ་སྒྲོན་གྱི་དྲིས་ལན།
ཏུ་གུར་དང་། མཁའ་འགྲོ་རྒྱ་མཚོའི་རྒྱུད་གཉིས་ཀྱི་ལེགས་པར་བསྒྲུབས་
པས། བླ་མེད་ཀྱི་རྒྱུད་ལ་ཕ་རྒྱུད་དང་མ་རྒྱུད་ཐབས་རྒྱུད་གསུམ་དུ་
དབྱེ་བར་སེམས་ཏེ་དྲི་བ་ཡིན་ན་ནི་དེ་ལྟར་མིན་ནོ། །ཕ་མའི་རྒྱུད་སོ་
སོའི་དོན་ཡང་རིམ་བཞིན་སྟོང་པ་བཞི་ཡི་རིམ་པས་ཀུན་རྫོབ་སྒྱུ་ལུས་
སྒྲུབ་ཚུལ་རྩལ་དུ་བཏོན་ཏེ་འཆད་པའི་རྒྱུད་སྡེར་གཏོགས་དང་བཅས་
པ་དང་། ཚུལ་དེ་ལྟར་མི་སྟོན་པར་དགའ་བ་བཞི་ཡི་རིམ་པས་དོན་
དམ་འོད་གསལ་སྒྲུབ་ཚུལ་རྩལ་དུ་བཏོན་ཏེ་འཆད་པའི་རྒྱུད་སྡེར་
གཏོགས་དང་བཅས་པ་འཇོག་པར་མཛད་པ་ནི་ཡོངས་སུ་གྲགས་སོ། །
༢༽ མཐའ་དྲུག་ཚུལ་བཞིའི་རྒྱུད་དོན་འགྲེལ་ཚུལ་ཞེས་པ་
ལ༑ ཕར་ཕྱིན་ཐེག་པར་མདོ་འཆད་པ་ན་བཤད་ཐབས་ཡན་ལག་ལྔ་
ཡི་སྒོ་ནས་འཆད་པ་ལྟར་བླ་མེད་ཀྱི་རྒྱུད་སྡེ་རྣམས་ཀྱིས་རྒྱུད་བཤད་
ཐབས་མཐའ་དྲུག་དང་ཚུལ་བཞིའི་སྒོ་ནས་འཆད་ལ། དེ་ཡང་མཐའ་
དྲུག་གི་བཤད་པས་གཞུང་གི་ཚིག་དང་དོན་སོ་སོར་འཆད་ཅིང་། ཚུལ་
བཞིས་གཞུང་གཅིག་གི་དོན་རྫོགས་པར་འཆད། དྲང་ངེས་ཀྱི་བཤད་
པས་རྡོ་རྗེའི་ཚིག་གཅིག་གི་དོན་མི་འདྲ་བ་སོ་སོར་བཤད། དགོངས་
དགོངས་མིན་གྱིས་དོན་གཅིག་གཞུང་འགལ་བ་སོ་སོར་འཆད། སྒྲ་
ཇི་བཞིན་པ་ཡིན་མིན་གྱིས་དོན་འགལ་བ་སོ་སོར་སྒྲ་འགལ་བ་སོ་སོར་



313
རིམ་ལྔ་གསལ་སྒྲོན་གྱི་དྲིས་ལན།
འཆད་པ་ལ་བྱེད་པ་སོགས་རྒྱུད་ཊིཀ་སོགས་སུ་ཆེས་གསལ་བས་འབྲིར་
མི་ལང་ངོ་། །སྨད་རྒྱུད་པའི་ཊཱིཀྐར་རྒྱུད་སྡེ་འོག་མ་གསུམ་མན་ཆད་
དུ་སྦས་དོན་དང་མཐར་ཐུག་གི་བཤད་པ་འཇུག་པ་མེད་དེ་ཞེས་
གསུངས། འོན་ཀྱང་ཤེར་མདོས་སྦས་དོན་དང་ཟབ་དོན་མཐར་ཐུག་
བསྟན་པས་མཐའ་དྲུག་དང་ཚུལ་བཞིའི་ནང་ཚན་གྱི་དེ་མ་འཇུག་ནའང་
སྤྱིར་སྦས་མཐའི་བཤད་པའང་ཅི་ཕྱིར་མི་འཇུག་སྙམ།
༣༽ བདེ་སྟོང་ཟུང་འཇུག་དང་བདེན་གཉིས་ཟུང་འཇུག།
རྫོགས་ཆེན་དང་ཕྱག་ཆེན། གསལ་སྟོང་ཟུང་འཇུག་རྣམས་ལ་ཁྱད་
པར་ཇི་ཡོད་ཅེས་པར། བདེན་གཉིས་ཟུང་འཇུག་དང་གསལ་སྟོང་ཟུང་
འཇུག་ཕྱག་ཆེན་རྣམས་ནི་མདོ་ལུགས་དང་ཐུན་མོང་པའི་འཆད་ཚུལ་
ཡིན་ཞིང་། བདེ་སྟོང་ཟུང་འཇུག་དང་རྫོགས་ཆེན་ནི་སྔགས་ཀྱི་ཐུན་
མོང་མ་ཡིན་པའི་བསྟན་དོན་དུ་སྣང་ངོ་། །དེ་ལ་གཞི་གྲུབ་ན་བདེན་
གཉིས་ཟུང་འཇུག་དང་། ཕྱག་ཆེན་གྱིས་ཁྱབ་ཅིང་ཤེས་པ་ལ་གསལ་
སྟོང་ཟུང་འཇུག་གིས་ཁྱབ་བོ། །དེ་ལྟ་ནའང་སྔགས་ཀྱི་ཐུན་མོང་མ་
ཡིན་པའི་ཕྱག་ཆེན་ནི་བླ་མེད་རྒྱུད་སྡེའི་ཡང་སྙིང་ཡིན་པར་གསུངས་
ཤིང་། རྫོགས་ཆེན་ལའང་དུས་ཕྱིས་རྫོགས་ཆེན་ཕྱོགས་ཀྱི་མཁས་པ་
འགས། མདོ་དང་བསྲེས་པའི་བཤད་པ་སྣ་ཚོགས་བྱས་པ་ནི་རང་གཞུང་



314
རིམ་ལྔ་གསལ་སྒྲོན་གྱི་དྲིས་ལན།
བསྲང་པ་ཞིག་མིན་པར་གོ། བདེ་སྟོང་ཟུང་འཇུག་ཅེས་པའི་བདེ་བ་
ལ་བསྐྱེད་རིམ་པའི་ཕྱག་རྒྱ་སྲོག་རྩོལ་སོང་བའི་བདེ་བ་ཞིག་ཡོད་ཀྱང་།
གཙོ་བོར་ལུས་ལ་གནད་དུ་བསྣུན་པ་ལས་བྱུང་བའི་ལྷན་སྐྱེས་ཀྱི་བདེ་
ཆེན་དང་། སྟོང་པ་ནི་སེམས་ཙམ་པ་ཡན་ཆད་ཀྱིས་བཞེད་པ་བདག་
གཉིས་གང་རུང་གིས་སྟོང་པ་ལ་བྱེད་དོ། །དེས་ན་དོན་ལ་བདེ་སྟོང་
ཟུང་འཇུག་དང་རྫོགས་ཆེན་དང་སྔགས་ཀྱི་ཕྱག་ཆེན་རྣམས་གནད་
གཅིག་ཏུ་ཡོད་པར་སྣང་ཡང་། རྗེས་འཇུག་རྣམས་ཀྱིས་སོ་སོར་ཁྱད་
ཐོན་པར་རློམ་ཏེ་བལ་ཝ་ཛ་བཞིན་དུ་བྱས་སོ། །བླ་མེད་ཐུན་མོང་མ་
ཡིན་པའི་བདེན་གཉིས་ཟུང་འཇུག་ནི་དོན་གྱི་འོད་གསལ་དང་དག་པའི་
སྐུ་གཉིས་ཟུང་དུ་འཇུག་པ་ལ་བྱེད་ལ། གསང་འདུས་ཡེ་ཤེས་ཞབས་
ལུགས་ཀྱི་རྫོགས་རིམ་གྱི་གཙོ་བོ་གསལ་སྟོང་ཟུང་འཇུག་ཅེས་པའི་
གསལ་བ་སྒྱུ་ལུས་དང་། སྟོང་པ་འོད་གསལ་དུ་བྱས་ནས་དེ་གཉིས་
ཟུང་དུ་འཇུག་པ་ནི་གསལ་སྟོང་ཟུང་འཇུག་ཏུ་གྲོལ་བའི་ཐིག་ལེ་ལས་
བཤད་པས་སྔར་གྱི་དེ་དང་མི་འདྲའོ། །
༩༽ ལུགས་འདིའི་འོད་གསལ་གྱི་གཞོན་པའི་རླུང་འོད་ཟེར་
ལྔ་པའི་ཉེར་ལེན་ལས་སྒྱུ་མའི་སྐུ་སྒྲུབ་ཚུལ་དང་། དཔལ་དུས་ཀྱི་འཁོར་
ལོའི་སྟོང་གཟུགས་དང་འཇའ་ལུས་ཀྱི་སྐུ་སྒྲུབ་ཚུལ་མཚུངས་མིན་ཞེས་



རིམ་ལྔ་གསལ་སྒྲོན་གྱི་དྲིས་ལན།
315
པར། དེ་གཉིས་ལ་ཁྱད་པར་ཆེ་སྟེ། སྒྱུ་ལུས་ཀྱི་བསྒྲུབ་གཞི་གཉུག་
མའི་རླུང་རང་རྒྱུད་ལ་ཐོག་མ་ནས་ཡོད་ལ་སྟོང་གཟུགས་ཀྱི་བསྒྲུབ་གཞི་
ཆོས་ཀྱི་སྐྱེ་མཆེད་ཀྱི་གཟུགས་གསར་དུ་སྒྲུབ་དགོས། སྒྱུ་ལུས་སྙིང་
གའི་རྩ་འཁོར་ནས་གསར་དུ་ལྡང་དགོས་སྟོང་གཟུགས་ཀྱི་དུས་འཁོར་
ཡབ་ཡུམ་ལྟེ་བའི་རྩ་འཁོར་ནས་གསར་དུ་ལྡང་དགོས། སྒྱུ་ལུས་རིགས་
པའི་ལུས་ཀྱི་ཕྱི་ནང་གང་རུང་དུ་ལྡང་ལ། སྟོང་གཟུགས་ཡབ་ཡུམ་
ནང་ཁོ་ན་དང་། སྒྱུ་ལུས་མཉམ་བཞག་ལས་ལྡང་དུས་རིགས་འདྲ་མི་
ལྡོག་ལ། སྟོང་གཟུགས་ནི་དབེན་གསུམ་གྱི་ལྷ་སྐུ་ལྟར་རྗེས་ཐོབ་ཏུ་འགག་
པ་སོགས་ཀྱི་ཁྱད་པར་གསུང། དཔེ་ཡི་འོད་གསལ་འོད་གསལ་དུ་འདོད་
ན་རིམ་པ་གསུམ་པའི་སྒྱུ་ལུས་འོད་གསལ་གྱི་གཞོན་པའི་རླུང་ལས་
བསྒྲུབ་པ་ཡིན་གྱི་གཞན་གྱིས་མིན་ནོ། །
༥༽ འཕགས་ལུགས་དང་དཔལ་དུས་ཀྱི་འཁོར་ལོའི་ལུགས་
གཉིས་ཀྱི་སོར་བསམ་སོགས་སྦྱོར་བ་ཡན་ལག་དྲུག་འཇོག་ཚུལ་ལ་ཁྱད་
པར་ཇི་ཡོད་ཅེས་པར། སྤྱིར་སྦྱོར་དྲུག་ལ་སེམས་འགྲེལ་སྐོར་དང་།
ཞལ་ལུང་སོགས་ལས་གསུངས་ཚུལ་དུ་མ་ཡོད་འདུག་ཀྱང་། རྒྱུད་
ཕྱི་མ་ལས། སོ་སོར་སྡུད་དང་བསམ་གཏན་དང་། །སྲོག་རྩོལ་དེ་
བཞིན་འཛིན་པ་རྣམས། །རྗེས་སུ་དྲན་དང་ཏིང་འཛིན་རྣམས། །ཞེས་



316
རིམ་ལྔ་གསལ་སྒྲོན་གྱི་དྲིས་ལན།
གསུངས་པའི་སྦྱོར་དྲུག་ནི་ནཱ་རོ་པས་དབང་མདོར་བསྟན་གྱི་འགྲེལ་པར་
དུས་འཁོར་ལྟར་བཀྲལ་ཡང་། འཕགས་ལུགས་ལ་སོར་བསམ་གཉིས་
ལུས་དབེན་དང་། སྲོག་རྩོལ་ནི་སེམས་དབེན་འདྲེན་པའི་སྣ་རྩེ་གསུམ་
གྱི་སྲོག་རྩོལ་ཡིན་པས་ངག་དབེན་དང་རྡོར་ཟླས་སུ་བསྡུ། འཛིན་པ་
དོན་གྱི་འོད་གསལ། རྗེས་དྲན་འོད་གསལ་ལས་ལྡང་པའི་སྣང་བ་རྣམས་
ཀྱི་འཆར་ཚུལ་དང་། ཏིང་ངེ་འཛིན་ཟུང་འཇུག་ཏུ་རྗེ་ཡི་གསང་འདུས་
སྨོན་ལམ་དང་གསལ་སྒྲོན་གཉིས་སུ་གསུངས་ཤིང་། དུས་འཁོར་ལུགས་
ཀྱི་སོར་སྡུད་ནི་སྟོང་གཟུགས་ཕྱག་རྒྱ་ཆེན་མོའི་རྒྱུ་ངེས་པ་ལྔ་ལྡན་གྱི་
གཟུགས་དབུ་མའི་ཡར་སྣེར་གསར་དུ་སྒྲུབ་བྱེད་དང་། བསམ་གཏན་
གྱིས་གཟུགས་གྲུབ་ཟིན་དེ་ཉིད་བརྟན་པར་བྱེད་པས་དེ་གཉིས་སྲོག་རྩོལ་
གྱི་སྔོན་འགྲོ་རྩ་དབུ་མ་སྦྱོང་བྱེད་དང་། སྲོག་རྩོལ་གྱིས་རླུང་དབུ་མར་
འཛུད་པར་བྱེད་ཅིང་སྔར་སོར་བསམ་གཉིས་ཀྱིས་བསྒྲུབས་པའི་སྟོང་
གཟུགས་ལྟེ་བའི་རྩ་འཁོར་གྱི་དུ་ཏིའི་ནང་དུ་ཕབ་སྟེ་བསྲེ་ལུགས་ཁྱད་
པར་ཅན་གྱིས་འཆིང་སྟེ་སྲོག་དབང་དུ་བྱེད། འཛིན་པས་དེའི་རྗེས་
སུ་རླུང་དེ་ཉིད་འཁོར་ལོ་དྲུག་གི་ལྟེ་བར་སྔར་ལྟར་གཡོ་མེད་དུ་བཅིངས་
ཏེ་འཛིན་པ་ལ་བྱེད་པས་འདི་གཉིས་སྲོག་སྒྲུབ་བྱེད་དང་། རྗེས་དྲན་
ནི་དེ་ལྟར་གཟུགས་གྲུབ་ཅིང་བརྟན་པ་དང་རླུང་དབང་དུ་གྱུར་པ་ན་ལྟེ་



317
རིམ་ལྔ་གསལ་སྒྲོན་གྱི་དྲིས་ལན།
བའི་རྩ་འཁོར་དུ་སྟོང་གཟུགས་དུས་ཀྱི་འཁོར་ལོ་ཡབ་ཡུམ་གྱི་སྐུ་དངོས་
གནས་ལ་ལྡང་བ་དེ་ཉིད་ལ་བཤད་ལ། སྔགས་རིམ་ལས། ཡན་ལག་
དྲུག་པའི་སྐབས་ཀྱི་སྟོང་གཟུགས་ཀྱི་འདོད་ལྷ་ཡབ་ཡུམ་སྣང་བ་ནི།
འབྲས་བུའི་རྡོ་རྗེའི་སྐུའི་ཐུན་མོང་མ་ཡིན་པའི་ཉེ་རྒྱུ་ཡིན་ལ། དེའི་ཚེ་
ན་དེ་ལྟར་སྣང་བ་ཙམ་ཡིན་གྱི་ལུས་དངོས་པོ་ལ་སྟོང་གཟུགས་ཀྱི་སྐུར་
སོང་བ་མེད་དེ་བེམ་པོའི་ཁམས་རྣམས་མ་ཟད་པའི་ཕྱིར་རོ། །ཞེས་
གསུངས་པ་བཞིན་གཞན་ལས་ཀྱང་བྱུང་ངོ་། །གསལ་སྒྲོན་ལས།
དགའ་བ་མྱོང་བ་ནི་རྗེས་དྲན་ནོ། །ཞེས་གསུངས་པའི་མྱོང་བ་ནི་མྱོང་
བ་པོ་ལ་བྱེད་དམ། འོན་ཀྱང་སྔགས་རིམ་ཆེན་མོར་རྗེས་དྲན་གྱིས་
མི་འགྱུར་བའི་བདེ་བ་བསྒྲུབ་པ་དང་། ཡན་ལག་དྲུག་པས་རང་འདོད་
ལྷ་ཡབ་ཡུམ་གྱི་སྟོང་གཟུགས་ཀྱི་སྐུར་བྱས་པར་གསུངས་པའི་ཏིང་ངེ་
འཛིན་ནི་དེ་ལྟ་བུའི་དུས་འཁོར་ཡབ་ཡུམ་སྙོམས་པར་ཞུགས་པ་ལས་
བྱུང་བའི་མཆོག་མི་འགྱུར་བའི་བདེ་བ་ལ་བྱེད། དེ་ལྟ་བུའི་བདེ་སྟོང་
ཡང་ཡང་བསྒོམས་པས་དབུ་མའི་ཡར་མར་གྱི་སྣེ་ནས་དཀར་དམར་
གྱི་ཐིག་ལེ་རིམ་བཞིན་བརྩེགས་ཤིང་མཐར་གཙུག་ཏོར་དུ་རྫོགས་པ་
ན་བེམ་ཁམས་ཐམས་ཅད་ཟད་པའི་འཇའ་ལུས་སམ། འབྲས་དུས་
རྡོ་རྗེའི་སྐུའི་དུས་ཀྱི་འཁོར་ལོའི་གོ་འཕང་མངོན་དུ་བྱེད་པར་བཤད་དོ།།



318
རིམ་ལྔ་གསལ་སྒྲོན་གྱི་དྲིས་ལན།
དེས་ན་སྟོང་གཟུགས་ཀྱི་རྡོ་རྗེའི་སྐུ་འཇའ་
ཇའ་ཚོན་བཞིན་དུ་སོང་བ་ལ་གྲོད་
པ་འོ་མས་བཀང་བ་བཞིན་མ་འཛིན་ཅིག། དེ་ལྟར་ན་འཕགས་ལུགས་
ཀྱི་སྦྱོར་དྲུག་དང་། དུས་འཁོར་ལུགས་ཀྱི་སྦྱོར་དྲུག་རེ་རེ་ནས་ཁྱད་
པར་ཆེ་སྟེ། འཕགས་ལུགས་ཀྱི་སོར་སྡུད་ནི། རྒྱུད་ཕྱི་མར། དབང་
པོ་བཅུ་པོ་རྣམས་ཀྱིས་ནི། །རང་གི་འཇུག་གནས་ཐམས་ཅད་ལ།།
འདོད་པ་ཕྱི་ཕྱིར་སྡུད་པ་ནི། །སོ་སོར་སྡུད་པ་ཞེས་བརྗོད་དོ། །ཞེས་
ལུས་དབེན་མཉམ་བཞག་ཏུ་དགའ་བཞིའི་བདེ་ཆེན་དྲངས་སྟོབས་ཀྱི་
རྗེས་ཐོབ་ཏུ་དབང་ཤེས་ལྔས་ཕྱི་རོལ་གྱི་ཡུལ་ལྔ་སོ་སོར་རང་རང་གི་
ལོངས་སྤྱོད་ཀྱི་ཡུལ་དུ་བསྡུད་ནས་གང་ཤར་བདེ་སྟོང་གི་རྣམ་རོལ་དུ་
འཆར་བ་ལ་བྱེད་ལ། དུས་འཁོར་གྱི་སོར་སྡུད་ནི། བསྡུས་རྒྱུད་ལས།
སོ་སོར་བསྡུད་པ་ལུས་ལ་ཡུལ་དང་ཡུལ་ཅན་བཅུ་པོ་རྣམས་ནི་རབ་ཏུ་
འཇུག་པར་བྱེད་པའོ། །ཞེས་པ་ལྟར་ཆོས་ཀྱི་སྐྱེ་མཆེད་ཀྱི་གཟུགས་
སྒྲུབ་པའི་ཆེད་དབང་ཤེས་ཕྱི་རོལ་ཡུལ་ལ་འཇུག་པ་འགོག་ནས་ནང་
གི་ལུས་དབང་པོ་སོ་སོ་ལ་འཇུག་པར་བྱེད་པ་ལ་བཤད་པས་ཆེས་མི་
འདྲའོ། །དེ་བཞིན་དུ་འཕགས་ལུགས་པའི་བསམ་གཏན་ནི་སོར་སྡུད་
ཀྱིས་དྲངས་ཤིང་གང་ཤར་བདེ་སྟོང་དུ་འཆར་བ་དེ་ཉིད་རིགས་བརྒྱ་
སོགས་སུ་འཆར་བའི་རྣལ་འབྱོར་ལ་བྱེད་ལ། དུས་འཁོར་ལུགས་ཀྱི་



319
རིམ་ལྔ་གསལ་སྒྲོན་གྱི་དྲིས་ལན།
བསམ་གཏན་ནི་སྔར་སོར་སྡུད་ཀྱིས་གྲུབ་ཟིན་པའི་སྟོང་གཟུགས་ལ་
སེམས་རྩེ་གཅིག་ཏུ་གནས་པ་བརྟན་པ་ལ་བྱེད་པས་མི་འདྲ། སྲོག་རྩོལ་
ཡང་ལུགས་གཉིས་ཀར་དབུ་མའི་རྩ་མདུད་གྲོལ་ཆེད་ཙམ་མཚུངས་
ཀྱང་། འཕགས་ལུགས་པས་སྣ་རྩེ་གསུམ་གྱི་སྲོག་རྩོལ་ནི་སེམས་དབེན་
དྲངས་ཏེ་དེ་ལས་སྒྱུ་མའི་སྐུ་བཞེངས་པའི་ཆེད་དུ་འདོད་ལ། དུས་འཁོར་
པས་སྔར་སོར་བསམ་གྱིས་དབུ་མའི་ཡར་སྣེར་སྒྲུབ་པའི་སྟོང་གཟུགས་
དེ་ཉིད་རླུང་དང་ལྷན་ཅིག་ལྟེ་བའི་རྩ་འཁོར་དུ་ཕབ་སྟེ་གནས་དེ་ཉིད་
དུ་འཆར་བའི་ཆེད་ཡིན་པས་མི་འདྲ། འཛིན་པ་འཕགས་ལུགས་པས་
རིམ་པ་བཞི་པའི་དོན་གྱི་འོད་གསལ་ལ་བཞེད་ལ། དུས་འཁོར་ལུགས་
ལ་རྩ་འཁོར་དྲུག་གི་ལྟེ་བར་རླུང་སེམས་སྦྱར་ནས་གཡོ་མེད་དུ་འཛིན་
པ་ལ་བྱེད་པས་མི་འདྲ། རྗེས་དྲན་ཡང་འཕགས་ལུགས་པས་འོད་གསལ་
ལས་ལུགས་ལྡོག་གི་སྣང་བ་གསུམ་གྱི་འཆར་ཚུལ་ལ་བྱེད་ལ། དུས་
འཁོར་གྱི་རྗེས་དྲན་ནི་ལྟེ་བའི་རྩ་འཁོར་གྱི་སྟོང་གཟུགས་དུས་འཁོར་ཡབ་
ཡུམ་དངོས་ལ་བྱེད་པས་མི་འདྲ། ཏིང་ངེ་འཛིན་ཀྱང་འཕགས་ལུགས་
ལ་སློབ་པའི་ཟུང་འཇུག་ལ་བྱེད་ལ། དུས་འཁོར་ལུགས་ལ་ལྟེ་བའི་དུས་
འཁོར་ཡབ་ཡུམ་སྙོམས་པར་ཞུགས་པའི་མི་འགྱུར་བའི་བདེ་བ་ལ་བྱེད་
པས་ཆེས་མི་འདྲ་བ་རྣམས་སོ། །



320
རིམ་ལྔ་གསལ་སྒྲོན་གྱི་དྲིས་ལན།
འདས་པ༽ རྫོགས་རིམ་རིམ་པ་དྲུག་ཏུ་དྲངས་ངེས་པའི་རྒྱུ་མཚན་
དང་། འདུས་པ་རྒྱུད་སྡེ་ཀུན་གྱི་རྩ་བ་དང་། མདོ་སྡེ་ཐམས་ཅད་
ཀྱི་སྣོད་དུ་འགྱུར་ཚུལ་ཞེས་པར། རྫོགས་རིམ་རིམ་པ་དྲུག་ཏུ་གྲངས་
ངེས་པ་ནི་བསྒྲུབ་བྱ་མཐར་ཐུག་ལ་ལྟོས་ནས་ཡིན་པར་གསུངས་ཤིང་།
བསྒྲུབ་བྱ་མཐར་ཐུག་མི་སློབ་པའི་སྐུ
དེ་སྐུ་ཐུགས་ཟུང་འཇུག་ཐོབ་པ་ལ་དེ་
དང་རྣམ་པ་འདྲ་བའི་ཉེ་རྒྱུ་ཞིག་མེད་ན་མི་འབྱུང་བས་དེ་ལ་སློབ་པའི་
ཟུང་འཇུག་སྔོན་དུ་འགྲོ་དགོས། དེ་ཡང་ཟུང་དུ་འཇུག་རྒྱུའི་ཡ་སོ་སོར་
མ་གྲུབ་པར་ཟུང་མི་འགྲུབ་པས་དང་པོ་ཡ་གྱལ་རིམ་པ་བཞི་པའི་འོད་
གསལ་སྔོན་དུ་འགྲོ་དགོས། དེ་འགྲུབ་པ་ལ་འགྲུབ་བྱེད་ཀྱི་དངོས་རྒྱུ་
གྲངས་མེད་གསུམ་གྱི་ཚོགས་དངོས་སམ་དོད་ཐུབ་ཞིག་དགོས་པས་
འདིར་དོད་ཐུབ་རིམ་པ་གསུམ་པའི་སྒྱུ་ལུས་སྔོན་དུ་འགྲོ་དགོས། སྒྱུ་
ལུས་དེ་ཡང་དངོས་རྒྱུ་ཁྱབ་བྱེད་ཀྱི་རླུང་ཕྲ་མོ་ཚུན་ཆད་རྫོགས་པར་
ཐིམ་པའི་དཔེའི་འོད་གསལ་མེད་ན་མི་འབྱུང་བས་སེམས་དབེན་དཔེ་
ཡི་འོད་གསལ་སྔོན་དུ་འགྲོ་དགོས། དེ་འགྲུབ་པ་ལའང་སྙིང་གའི་རྩ་
མདུད་རྫོགས་པར་གྲོལ་དགོས་པས་འགྲོལ་བྱེད་རྫོགས་རིམ་པའི་སྔགས་
ངག་དབེན་རྡོ་རྗེའི་བཟླས་པ་སྔོན་དུ་འགྲོ་དགོས། དེ་ལྟ་བུའི་རྫོགས་
རིམ་པའི་སྔགས་བཟླ་བའི་ནུས་པ་རྫོགས་པར་ཐོན་པ་ལའང་ཟློ་བ་པོ་



321
རིམ་ལྔ་གསལ་སྒྲོན་གྱི་དྲིས་ལན།
རྫོགས་རིམ་པའི་ལྷ་ལུས་དབེན་སྐུ་རྡོ་རྗེ་སྔོན་དུ་འགྲོ་དགོས་པ་དེ་དག་
ནི་རིམ་པ་དྲུག་གི་གྲངས་ངེས་པའི་ཚུལ་དང་གོ་རིམ་ངེས་པའང་དེས་
གྲུབ་བོ། །འདི་ཉིད་རྒྱུད་སྡེ་ཀུན་གྱི་རྩ་བ་ཡིན་ཚུལ་ནི། རྒྱུད་འདིས་
མཐའ་དྲུག་ཚུལ་བཞིས་བཅིངས་པའི་བཤད་སྲོལ་ཆེན་པོའི་ལམ་དུ་རྒྱུད་
སྡེ་གཞན་གྱི་ལམ་རྣམས་ངོ་བོ་དང་བྱེད་ལས་དོད་ཐུབ་ཅི་རིགས་ཀྱིས་
འདུས་ཤིང་ཟློག་སྟེ་མིན་པ་དང་། རྒྱུད་སྡེ་གཞན་གྱི་རྒྱུད་དོན་རྫོགས་
པར་རྟོགས་པ་ལ་གསང་བ་འདུས་པའི་འཆད་ཚུལ་ལ་ངེས་པར་ལྟོས་
དགོས་པའི་ཕྱིར་རོ། །མདོ་སྡེའི་སྣོད་ཀྱང་ཡིན་ཏེ་དེ་དག་གི་ཟབ་གནད་
མཐར་བཏུགས་ན་འདུས་པའི་བཤད་སྲོལ་གྱི་ལམ་དུ་འབབ་ཤིང་འདུ་
བའི་ཕྱིར། དེ་ལྟར་དུ་གསང་བ་གྲུབ་པ་དང་། རིམ་པ་གཉིས་པར་
སྣ་ཚོགས་མདོ་དང་རྒྱུད་རྣམས་སུ་ཞེས་སོགས་དང་སྒྲོན་གསལ་གྱིས་
གྲུབ་ལ། གོང་གི་རྒྱུ་མཚན་དེ་གཉིས་ཀྱིས་འདུས་པ་རྒྱུད་སྡེ་ཀུན་གྱི་
རྩེ་མོར་ཡང་གྲུབ་བོ། །
༧༽ སློབ་པའི་ཟུང་འཇུག་ལ་ས་དགུའི་རྣམ་བཞག་བྱེད་མིན་
དང༌། ས་དགུའི་སྤང་བྱ་ཤེས་སྒྲིབ་སྐོར་དགུ་ཡོད་མེད། བསྐྱེད་རིམ་
དང་རྫོགས་རིམ་སོ་སོའི་སྤང་བྱ་ངོས་འཛིན་དང་། དེ་གཉིས་ཀྱིས་སྤང་
བྱ་སྤོང་ཚུལ་ཞེས་པར། རིམ་པ་བཞི་པའི་དོན་གྱི་འོད་གསལ་གྱི་ཉོན་



322
རིམ་ལྔ་གསལ་སྒྲོན་གྱི་དྲིས་ལན།
སྒྲིབ་མ་ལུས་གཅིག་ཅར་དུ་སྤོང་ཡང་རིགས་པ་དེས་སློབ་པ་མཐའི་དོན་
གྱི་འོད་གསལ་གྱིས་ཤེས་སྒྲིབ་དེ་ལྟར་སྤོང་བར་སྒྲུབ་མི་ནུས་ཏེ། དེ་
ནུས་ན་དེ་འདྲ་དེ་ལ་རྩ་བཤད་ཀྱི་རྒྱུད་དང་རྒྱུད་དོན་མངོན་དུ་གྱུར་པའི་
གྲུབ་ཆེན་དང་། རྗེ་ཡབ་སྲས་ཀྱི་གསུང་གསལ་ཁ་ཅན་ཤེས་བྱེད་དུ་
དགོས་རྒྱུ་ལ་གང་ཡང་མི་སྣང་བའི་ཕྱིར། དེས་ན་རིམ་ལྔ་གསལ་སྒྲོན་
ལས། སློབ་པའི་ཟུང་འཇུག་ནས་མི་སློབ་པའི་ཟུང་འཇུག་མ་ཐོབ་བར་
སྒོམ་ལམ་ས་དགུ་དང་སྦྱར་རོ། །ཞེས་གསུངས་པ་ལྟར་བླ་མེད་རང་
ལམ་དུ་ས་བཅུ་འཇོག་པ་རྒྱུད་སྡེ་དུ་མའི་དགོངས་པར་སྣང་ལ། ས་
དེ་ཡང་ཕར་ཕྱིན་ཐེག་པ་ལྟར་བསོད་ནམས་ཀྱི་ཚོགས་གོང་འཕེལ་གྱི་
སྒོ་ནས་མི་འཇོག་པར་ཡེ་ཤེས་ཀྱི་ཚོགས་ཀྱི་སྒོ་ནས་འཇོག་དགོས་པ་
ནི༑ རིམ་ལྔ་གསལ་སྒྲོན་ལས། དེས་ན་ལམ་འདིར་ཡང་ལྷན་ཅིག་
སྐྱེས་པའི་བདེ་བས་དེ་ཁོ་ན་ཉིད་མངོན་སུམ་དུ་རྟོགས་པ་ཙམ་གྱི་ཡེ་ཤེས་
སྐྱེ་བའི་ཕྱིར་དུ་སྒྱུ་ལུས་སྐྱེད་པ་མིན་གྱི་དོན་གྱི་འོད་གསལ་གྱི་ཡེ་ཤེས་
ཀྱིས་ཤེས་སྒྲིབ་སྦྱོང་བ་ལ་ནུས་པ་ཁྱད་པར་ཅན་དུ་འགྱུར་བའི་དོན་དུ་
ཡིན་ཏེ། ཞེས་དང༌། ཤེས་སྒྲིབ་སྤོང་ཚུལ་ཡང་དོན་གྱི་འོད་གསལ་
སྤྱི་ཙམ་ལ་གསུངས་ཀྱི་སློབ་མཐའི་འོད་གསལ་ལ་མ་བཀར་བའི་ཕྱིར་
དང༌། བརྟག་གཉིས་ཊིཀ་ཆེན་ལས་ཀྱང༌། ལུགས་འདིས་ལྷན་སྐྱེས་



323
རིམ་ལྔ་གསལ་སྒྲོན་གྱི་དྲིས་ལན།
ཀྱི་བདེ་ཆེན་གྱི་ནང་གསེས་ཀྱི་དབྱེ་བ་ལས་ས་སོ་སོར་འཇོག་པ་ནི། དེ་
ཀུན་དགའ་བའི་བྱེ་བྲག་ལ། སར་ནི་ཀུན་ཏུ་བཏགས་པའོ་ཞེས་པས་
གསལ་བར་བསྟན་ཏོ། །ཞེས་རྒྱུད་ཡེ་ཤེས་ཐེག་ལེའི་བཅོ་བརྒྱད་པ་
དྲངས་ཏེ་གསུངས་པ་ལྟར་རོ། །ས་སོ་སོའི་སྤང་བྱ་ནི་ཀླུ་བྱང་གི་ལས་
མཐའ་རྣམ་འབྱེད་ལས། སྣང་བ་གསུམ་མ་དག་པར་བླ་མེད་བྱང་ཆུབ་
མི་ཐོབ་པར་གསུངས་པའི་དོན་ནི། གསལ་སྒྲོན་ལས། སྣང་བ་གསུམ་
གྱི་སྐབས་སུ་གཉིས་སྣང་གི་འཁྲུལ་པ་ཡོད་ལ་དེ་གཉིས་སྣང་གི་འཁྲུལ་
པའི་བག་ཆགས་མ་ལུས་པར་མ་དག་གི་བར་གཏན་ནས་ལྡོག་པ་མེད་
ལ་ཞེས་གསུངས་ལ་འདིའི་བག་ཆགས་ཀྱང་འཇུག་པར་རང་འགྲེལ་
ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་གཅོད་པའི་
གེགས་སུ་གྱུར་པ་ཡིན་ལ་ཞེས་གསུངས་པ་ལྟར། ཤེས་སྒྲིབ་ཡིན་ལ་
བག་ཆགས་དེ་ཡང་རིམ་གྱིས་སྦྱོང་དགོས་པ་ནི། ཡེ་ཤེས་རྡོ་རྗེ་ཀུན་
ལས་བཏུས་ལས། བཅོམ་ལྡན་འདས་སྟོང་པ་གསུམ་འོད་གསལ་བའི་
མཐར་ཇི་ལྟར་འགྱུར་བ་ལགས། བཅོམ་ལྡན་འདས་ཀྱི་བཀའ་སྩལ་
པ༑ ཇི་ལྟར་མེས་ཤིང་བསྲེགས་ཏེ་ཐལ་བར་འགྱུར་བ་དེ་བཞིན་དུ་འོད་
གསལ་བར་ཤེས་རབ་ཀྱི་ཡེ་ཤེས་ཡུན་རིང་པོས་རྣམ་པར་སྦྱོང་བར་བྱེད་
དེ༑ ཇི་ལྟར་ཏ་ལའི་ལོ་མ་ཐལ་བར་བྱེད་པ་དེ་བཞིན་དུ་ཐབས་ཀྱི་ཡེ་



324
རིམ་ལྔ་གསལ་སྒྲོན་གྱི་དྲིས་ལན།
ཤེས་རྣམ་པར་སྦྱོང་བར་བྱེད་དེ། ཇི་ལྟར་རས་བལ་གྱི་འདབ་མ་
བསྲེགས་པ་དེ་བཞིན་དུ། སྣང་བ་ཐོབ་པའི་ཡེ་ཤེས་མཆོག་ཏུ་མྱུར་བར་
རྣམ་པར་སྦྱོང་བར་བྱེད་དེ་ཞེས་སྣང་བ་གསུམ་སྦྱོང་དཀའ་སླའི་རིམ་
པ་གསུངས་པའི་ཕྱིར་དང་། དེ་ཡང་རྒྱུད་སམ་བུ་ཊའི་ལེའུ་ཉེར་དགུ་
པ་ལས། རྡོ་རྗེ་སྤྲོ་བའི་སྦྱོར་བ་ཡིས། །ཞེས་པ་ནས། རྡོ་རྗེ་ཐར་པ་
ལྷུར་ལེན་པ། །ཞེས་པའི་བར་རྡོ་རྗེའི་མཚན་དོན་གཞི་ལམ་འབྲས་བུའི་
རྣམ་བཞག་བསྟན་པའི་རྐང་པ་བཅུ་གཉིས་བྱུང་བའི་རྐང་པ་གཉིས་དང་།
གཉིས་དང་། གསུམ་དང་། གསུམ་དང་། གཉིས་རྣམས་ཀྱིས་རིམ་
བཞིན་ཚོགས་སྦྱོར་
སྦྱོར་མཐོང་སྒོམ་མི་སློབ་ལམ་སོ་སོའི་སྐབས་ཀྱི་བདེ་སྟོང་
གཉིས་སུ་མེད་པའི་ཡེ་ཤེས་དེ་དང་དེ་མཚོན་བྱ་དོན་གྱི་རྡོ་རྗེར་བཤད་
པའི་གཞུང་དོན་དེ་དག་ལས་སྒོམ་ལམ་སྐབས་ཀྱི་རྐང་པ་གསུམ་གྱི་དོན་
མཁས་གྲུབ་རྗེའི་རྣལ་འབྱོར་རོལ་བའི་དགའ་སྟོན་གྱི་སྒྲས་ཟིན་ཇི་བཞིན་
འགོད་ན། དེ་ཉིད་ལས། དེ་ཡང་སྟོང་ཉིད་མངོན་སུམ་དུ་རྟོགས་པ་
ལ་སྒྲིབ་པའི་མུན་པ་དང་བཅས་པའི་ཕྱོགས་དང་། དེ་མེད་པའི་སྣང་
བའི་ཕྱོགས་གཉིས་ཀྱི་ནང་ནས་མཉམ་བཞག་ཏུ་དེ་འདྲའི་སྣང་བའི་
ཕྱོགས་ནི་འཐོབ་པའི་གཉིས་སུ་མེད་པའི་ཡེ་ཤེས་ཀྱི་རྡོ་རྗེ་ཡང་ཡང་དུ་
གོམས་པར་བྱས་པས་ནུས་པ་གོང་ནས་གོང་དུ་བསྒྲུབ་པ་ཐམས་ཅད་



325
རིམ་ལྔ་གསལ་སྒྲོན་གྱི་དྲིས་ལན།
ལ་རང་རང་གི་ངོས་སྐལ་གྱི་སྤང་བྱར་གྱུར་པའི་གཉིས་སྣང་འཁྲུལ་
པའི་བག་ཆགས་རིམ་གྱིས་འཇོམས་པར་བྱེད་པའི་རྡོ་རྗེའི་བདག་ཉིད་
ཅེས་བསྟན་པ་ཡིན་ནོ། །ཞེས་སམ་བུ་ཊའི་ལུང་དེས་སྒོམ་ལམ་ས་དགུས་
རང་རང་གི་ངོས་སྐལ་གྱི་སྒྲིབ་པ་རིམ་གྱིས་སྤོང་བར་བསྟན་པར་
གསུངས་པ་ལྟར་ལུང་རིགས་ཀྱིས་གྲུབ་པའི་ཕྱིར་རོ། །དེས་ན་རྟོགས་
པ་ཟུང་འཇུག་ཐོག་མར་ཐོབ་པ་ནས་སློབ་པ་མཐའི་འོད་གསལ་བར་སྒོམ་
ལམ་ས་དགུ་བྱས་ནས་དེ་འདྲ་ས་དགུ་པོ་དེས་ཤེས་སྒྲིབ་སྐོར་དགུ་རིམ་
གྱིས་སྤོང་དགོས་པར་གསལ་ལོ། །དེ་ལ་སྒོམ་ལམ་ས་དགུར་བྱས་ཏེ་
ཤེས་སྒྲིབ་སྐོར་དགུ་རིམ་གྱིས་སྤོང་བ་ནི། ཐེག་པ་ཆེན་པོའི་ལམ་གཞན་
དུ་ཤེས་སྒྲིབ་སྤོང་ཐེབ་བཞིར་བཤད་པ་དང་། རིམ་པ་བཞི་པའི་འོད་
གསལ་གྱིས་ཉོན་སྒྲིབ་མ་ལུས་གཅིག་ཆར་དུ་སྤོང་བར་གསུངས་པ་
རྣམས་དང་མི་འགལ་ཏེ། འཇུག་པར། ས་བརྒྱད་པ་ལ་དྲི་མ་དེ་དག་
རྩ་བཅས་ཉེ་བར་ཞི་གྱུར་ཅིང་། །ཞེས་པ་ལྟར། ལམ་གཞན་དུ་མ་
དག་ས་བདུན་དང་ས་བརྒྱད་པའི་ཐོག་མ་རྣམས་སུ་རང་རང་གི་ངོས་
སྐལ་གྱི་ཉོན་སྒྲིབ་སྤོང་བ་ཙམ་ལས་ཤེས་སྒྲིབ་སྤོང་བའི་འགོ་མི་རྩོམ་
པས་ཤེས་སྒྲིབ་རྣམས་དག་པ་ས་གསུམ་གྱིས་སྤོང་ལ། དེ་ཡང་གཞན་
ལས་ཆེས་སྤང་དཀའ་བ་ཤེས་སྒྲིབ་ཆུང་ངུའི་སྐོར་རྣམས་ས་བཅུ་པའི་



326
རིམ་ལྔ་གསལ་སྒྲོན་གྱི་དྲིས་ལན།
ཡེ་ཤེས་ཀྱིས་སྤོང་ཐེབ་གཉིས་བྱས་ཏེ། ཤེས་སྒྲིབ་སྐོར་དགུ་ཡོད་ཀྱང་
གཉེན་པོ་དག་པ་ས་གསུམ་གྱི་ཡེ་ཤེས་བཞིའི་རང་ལམ་ལ་ལྟོས་ཏེ་སྤོང་
ཐེབ་བཞིར་ངེས་ཤིང་། དུས་ཀྱང་གྲངས་མེད་གསུམ་པའི་ཚོགས་རྫོགས་
པར་བསྐལ་ཆེན་དུ་མར་འགོར་ལ། འདིར་ས་དགུའི་ཡེ་ཤེས་དགུ་ཡོད་
ཀྱང་དགུ་ཀའང་ཉོན་སྒྲིབ་སྤངས་པའི་དག་ས་ཁོ་ན་ཡིན་པས་ཕར་ཕྱིན་
ཐེག་པ་དང་མི་མཚུངས་ཤིང་། ས་དགུ་ཀའང་གྲངས་མེད་གསུམ་ཀའི་
ཚོགས་ཀྱི་དོད་ཐུབ་དང་ཟུང་དུ་འབྲེལ་ཅིང་དེས་ཟིན་པས་ས་རེ་རེ་ནས་
ཀྱང་ངོས་སྐལ་གྱི་ཤེས་སྒྲིབ་སྤོང་བ་ལ་ནུས་པ་མཐུ་ཅན་དུ་གྱུར་པའི་
ཕྱིར་དང་། དུས་ཀྱང་ཤིན་ཏུ་ཐུང་ངུ་ཟླ་དྲུག་ཚུན་ལ་ངེས་པར་སྤོང་
བའི་ཕྱིར་རོ། །ཚུལ་འདི་སྙིགས་དུས་ཀྱི་ཚེ་ཐུང་འདིར་འཚང་རྒྱ་བའི་
ཟུང་འཇུག་པ་ལ་བྱེད་པ་ཡིན་ཏེ། སྤྱོད་བསྡུས་ལས། སྤྱོད་པ་གསུམ་
པོ་ཟླ་བ་ཕྱེད་དང་། གཅིག་དང་དྲུག་ཏུ་བསླབ་པར་གསུངས་པའི་དབང་
པོའི་རིམ་པས་དུས་དེ་དང་དེ་དག་ཏུ་ཤེས་སྒྲིབ་སྐོར་དགུ་དུས་མྱུར་བར་
རིམ་གྱིས་སྤོང་བའི་ཕྱིར་རོ། རིམ་པ་བཞི་པའི་དོན་གྱི་འོད་གསལ་གྱི་
རྗེས་དེ་མ་ཐག་ཏུ་བྱུང་བའི་སྤངས་པ་ཟུང་འཇུག་གི་ལམ་གྱི་ཐོག་མའི་
གཉུག་སེམས་ནི་མཐོང་ལམ་རྣམ་གྲོལ་ལམ་དུ་འདོད་དགོས་ཏེ། བྱེ་
སྨྲས་བཅུ་དྲུག་པ་ལམ་རྗེས་ཤེས་སྒོམ་ལམ་དུ་འདོད་པ་ལས། གཞན་



327
རིམ་ལྔ་གསལ་སྒྲོན་གྱི་དྲིས་ལན།
དུ་གྲུབ་མཐའ་སྨྲ་བ་སུས་ཀྱང་མཐོང་ལམ་བར་ཆད་མེད་ལམ་གྱིས་
སྒོམ་ལམ་རྣམ་གྲོལ་ལམ་དངོས་སུ་དྲངས་པར་མི་འདོད་ན། རིམ་
པ་བཞི་པའི་མཐོང་ལམ་བར་ཆད་མེད་ལམ་གྱི་དངོས་འབྲས་ལ་རྟེན་
དེ་ཀའི་སྒོམ་ལམ་རྣམ་གྲོལ་ལམ་འདོད་པའི་ཐལ་འགྱུར་པ་ཇི་འདྲ་ཞིག་
འོང་། ལུགས་ལྡོག་གི་ཉེར་ཐོབ་དུས་རྣམ་གྲོལ་ལམ་དང་སྤངས་པ་
ཟུང་འཇུག་ཐོབ་པར་གསུངས་ཀྱི། དེ་འདྲའི་ཉེར་ཐོབ་དེ་ཉིད་རྣམ་གྲོལ་
ལམ་ཡིན་པ་ཡབ་སྲས་ཀྱི་གཞུང་རྩོད་མེད་གང་ནས་ཀྱང་མ་གསུངས་
པའི་ཕྱིར་དང་། གསལ་སྒྲོན་ལས། རླུང་སེམས་ཀྱི་ལུས་ནི་གནས་
སྐབས་དེ་རྣམས་ཐམས་ཅད་དུ་ཡང་མི་ལྡོག་པས་གཉུག་མའི་ལུས་ཏེ་
ཆུ་ལ་གཤེར་བ་བཞིན་ནོ་ཞེས་དང་། དེའི་སེམས་ནི་དབང་ཤེས་མིན་
གྱི་ཡིད་ཀྱི་རྣམ་ཤེས་ཙམ་ཞིག་དང་དེ་ཡང་སྲོག་འཛིན་ཕྲ་མོ་ཡིན་པར་
གསུངས་པ་ན། མཐོང་ལམ་རྣམ་གྲོལ་ལམ་ནི་གཉུག་མའི་སེམས་ཤིག་
དགོས་ཀྱི་དེ་དང་རིགས་རྒྱུན་མི་འདྲ་བའི་ཉེར་ཐོབ་ཞིག་དེར་འོང་དོན་
མེད་པའི་ཕྱིར་ཏེ། རིམ་པ་བཞི་པའི་དོན་གྱི་འོད་གསལ་གྱི་གཞོན་པའི་
ཟག་མེད་ཀྱི་རླུང་དེ་སྤངས་པ་ཟུང་འཇུག་གི་སྐུར་འགྱུར་ན། དེ་དང་
ནམ་ཡང་འབྲལ་མེད་ཀྱི་སེམས་དེ་ཟག་པ་མེད་པའི་ཐུགས་སུ་འགྱུར་
བར་སྟོབས་མཚུངས་པའི་ཕྱིར་རོ། རྒྱུན་མཐའི་རྒྱུད་ཀྱི་སེམས་བསྐྱེད་



328
རིམ་ལྔ་གསལ་སྒྲོན་གྱི་དྲིས་ལན།
ལས་གཞན་སློབ་པའི་རྒྱུད་ན་སྟོང་ཉིད་མངོན་སུམ་དུ་རྟོགས་པའི་མཉམ་
བཞག་ཡེ་ཤེས་མ་གཏོགས་མ་རིག་བག་ཆགས་ཀྱིས་མ་བསླད་པའི་ཤེས་
པ་མེད་པས། ལམ་དུས་ཀྱི་དོན་གྱི་འོད་གསལ་ལས་ལྡང་བའི་རྒྱུན་ཕྱི་
མའི་གཉུག་སེམས་ནི་གཉིས་སྣང་ཅན་གྱི་བློ་ཡིན་ཏེ། དགོངས་པ་རབ་
གསལ་ལས། དེ་ཡང་རེས་འཇོག་པ་སྟེ་མཉམ་བཞག་ལས་ལངས་པ་
ན་བག་ཆགས་ཀྱིས་བསླད་པ་ཅན་དུ་སྐྱེའོ། །ཞེས་གསུངས་པའི་ཕྱིར་
རོ༑ ༑ཐ་མལ་པའི་སྣང་ཞེན་ནི་བསྐྱེད་རྫོགས་གཉིས་ཀས་སྤང་བྱར་
མཚུངས་ཀྱང་། སྣང་ཞེན་མངོན་གྱུར་པ་བསྐྱེད་རིམ་དང་། སྣང་
ཞེན་ཕྲ་མོ་རྫོགས་རིམ་ཁོ་ནས་སྤོང་པ་ནི་ཁྱད་པར་རོ། །དེ་ཡང་སྣང་
ཞེན་མངོན་གྱུར་པ་སྒྲིབ་གཉིས་གང་ཡང་མིན་པར་མངོན་ལ། ཕྲ་མོ་
ལ་ཤེས་པར་གྱུར་པའི་ཤེས་སྒྲིབ་འདོད་པ་ལྟར་ན་སྒྲིབ་པ་གཉིས་ཀ་དང་
མི་འདོད་པ་ལྟར་ན་ཞེན་པ་ཕྲ་མོ་ཉོན་སྒྲིབ་ཏུ་འདོད་དགོས་འདྲ་བས་
ཉན་རང་དགྲ་བཅོམ་པས་ཞེན་པ་ཕྲ་མོ་སྤངས་པར་འདོད་དམ་སྙམ་
མོ། །
༨༽ བསྐྱེད་རིམ་ནས་རྫོགས་རིམ་དུ་འཕོ་ཚུལ་དང་། ལུས་
དབེན་ལ་བསྐྱེད་རྫོགས་ཀྱི་ཆ་འབྱེད་ཚུལ་དང་། ལུས་དབེན་ནས་ངག་
དབེན་སོགས་ལམ་འོག་མ་ནས་གོང་མར་འཕོ་ཚུལ། ཞེས་པར། བླ་



329
རིམ་ལྔ་གསལ་སྒྲོན་གྱི་དྲིས་ལན།
མེད་སྤྱི་འགྲོ་ལྟར་ན་བསྒོམ་སྟོབས་ཀྱི་རླུང་དབུ་མར་ཞུགས་ཤིང་ཐིམ་
པའི་སྣང་བའི་ཡེ་ཤེས་ནམ་སྐྱེས་པ་ན་བསྐྱེད་རིམ་ནས་རྫོགས་རིམ་དུ་
འཕོ་ལ། འདུས་པ་འཕགས་ལུགས་ལ་དེ་འདྲ་བའི་ཡེ་ཤེས་སྐྱེས་པ་ནས་
སྟེང་འོག་གི་རླུང་རྣམས་སྙིང་གའི་དྷུ་ཏིར་ཐིམ་པ་ལས་བྱུང་བའི་ཡེ་ཤེས་
སྐྱེ་ཁ་མ་ཚུན་ཆད་ཀྱི་རྫོགས་རིམ་ལུས་དབེན་གྱི་རིམ་པ་དང་། སྲོག་
རྩོལ་བསྒོམ་སྟོབས་ཀྱི་སྙིང་གའི་རྩ་མདུད་རྫོགས་པར་གྲོལ་ཏེ་ཁྱབ་བྱེད་
ཀྱི་རླུང་གི་ཆ་ཤས་བཅས་རླུང་རྣམས་སྙིང་གའི་མི་ཤིགས་པ་ལ་ཐིམ་
པའི་སྣང་བའི་ཡེ་ཤེས་སྐྱེ་ཁ་མ་ཚུན་གྱི་རྫོགས་རིམ་ངག་དབེན་གྱི་རིམ་
པ་དང་། དེ་ལྟ་བུའི་ཡེ་ཤེས་སྐྱེས་པ་ནས་འཆི་རིམ་ཇི་བཞིན་རླུང་མ་
ལུས་པ་མི་ཤིགས་པའི་ཐིག་ལེར་ཐིམ་པ་ལས་བྱུང་བའི་སེམས་དབེན་
མཐར་ཐུག་དཔེ་ཡི་འོད་གསལ་བར་གྱི་རྫོགས་རིམ་སེམས་དབེན་པའི་
རིམ་པ་དང་། སེམས་དབེན་མཐར་ཐུག་དཔེ་ཡི་འོད་གསལ་གྱི་གཞོན་
པའི་རླུང་ལས་མཚན་དཔེས་སྤྲས་པའི་ལྷ་སྐུ་སྒྱུ་ལུས་དངོས་གནས་པ་
ལྡང་བ་ནས་རིམ་པ་བཞི་པའི་དོན་གྱི་འོད་གསལ་སྐྱེ་ཁ་མ་ཚུན་གྱི་ལམ་
རྣམས་སྒྱུ་ལུས་ཀྱི་རིམ་པ་དང་། སྒྱུ་ལུས་དེ་བསམ་གཏན་གཉིས་ཀྱིས་
འོད་གསལ་དུ་ཡང་ཡང་བཅུག་པའི་སྟོབས་ཀྱིས་དག་སྟེ་མཐར་གཉུག་
སེམས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་སུ་གྱུར་གྱི་བར་རིམ་



330
རིམ་ལྔ་གསལ་སྒྲོན་གྱི་དྲིས་ལན།
པ་བཞི་པའི་འོད་གསལ་གྱི་རིམ་པ་དང་། དེ་ལས་ལུགས་ལྡོག་གི་ཉེར་
ཐོབ་གྲུབ་པ་ནས་སྤངས་པ་ཟུང་འཇུག་དང༌། སྤངས་པ་ཟུང་འཇུག་
པ་དེས་སླར་ཡང་དོན་གྱི་འོད་གསལ་མངོན་དུ་བྱེད་དུས་རྟོགས་པ་ཟུང་
འཇུག་ཐོབ་ཅིང་། དེ་ནས་སློབ་མཐའི་འོད་གསལ་བར་ཟུང་འཇུག་
གི་རིམ་པར་གསུངས་སོ། །བསྐྱེད་རིམ་གྱི་ལུས་དབེན་ནི་ལུས་ལ་བཀོད་
པའི་ལྷ་མོས་དང་། སྤྲུལ་སྐུ་རྡོར་སེམས་ཀྱི་ལུས་དཀྱིལ་དང་། དཀྱིལ་
འཁོར་ཉེར་བསྡུའི་སྐབས་དང་། ཡུལ་སྣང་ཐམས་ཅད་རྡོ་རྗེ་འཆང་
དུ་བལྟ་བ་རྣམས་དང་། དེ་གཞན་ཡང་མཚོན་པར་གསུངས། ལུས་
དབེན་དེ་ཡང་སྟོང་ཉིད་རྟོགས་པའི་བཟུང་རྣམ་ལྟར་ཤར་མ་ཤར་གཉིས་
དང་། ཕྱག་རྒྱའི་སྟོབས་ཀྱིས་དྲངས་པའི་ཐུན་མོང་མ་ཡིན་པའི་བདེ་
བས་སྟོང་ཉིད་རྟོགས་མ་རྟོགས་ཀྱི་ལུས་དབེན་རྣམས་བསྐྱེད་རིམ་པ་ལ་
ཡོད་ཀྱང་། རོ་རྐྱང་གི་རླུང་དྷུ་ཏིར་ཐིམ་པ་ལས་བྱུང་བའི་ཕུང་སོགས་
ལྟར་བསྒོམ་པའི་ལུས་དབེན་ནི་རྫོགས་རིམ་ཁོ་ན་དང་། དེ་ལ་ཡང་
སྟོང་ཉིད་ཕྲ་མོ་རྟོགས་མ་རྟོག་གཉིས་གསུངས་སོ། །
༡༩༽ གསང་འདུས་འཕགས་ལུགས་ཀྱི་སྒྲིབ་གཉིས་འཇོག་ཚུལ་
དང་། དཔལ་དུས་ཀྱི་འཁོར་ལོའི་ལུགས་ཀྱི་སྒྲིབ་གཉིས་འཇོག་ཚུད་
ཁྱད་པར་ཡོད་མེད་ཅེས་པར། ཁྱད་པར་མེད་པར་སྣང་སྟེ། གསང་



331
རིམ་ལྔ་གསལ་སྒྲོན་གྱི་དྲིས་ལན།
འདུས་འཕགས་ལུགས་ཀྱི་སྒྲིབ་པའི་འཇོག་ཚུལ་ཐལ་འགྱུར་བ་ལྟར་
འདོད་དགོས་ལ། དུས་འཁོར་གྱི་གདུལ་བྱའི་གཙོ་བོ་ཡང་ཐལ་འགྱུར་
བ་ཡིན་དགོས་ཤིང་སྒྲིབ་པའི་འཇོག་ཚུལ་ཡང་དེ་ལྟར་འདོད་པར་སྣང་
སྟེ༔ ཡེ་ཤེས་ལེའུའི་ཊིཀ་ཆེན་དེ་ཉིད་སྣང་བ་ལས། ཉོན་མོངས་ཤེས་
བྱ་སྙོམས་འཇུག་གི་སྒྲིབ་པ་གསུམ་ལས་ངེས་པར་གྲོལ་བ་ཞེས་དང་།
མཚན་བརྗོད་ཀྱི་ལུང་། ཉོན་མོངས་མ་ལུས་བསལ་བ་དང་། །མི་
ཤེས་མ་ལུས་སྤངས་པའི་ཕྱིར། །ཞེས་པ་དྲངས་ཏེ་དྲང་ངེས་ཀྱི་ཚུལ་
སྒྲ་ཇི་བཞིན་པར་བཀྲལ་བའི་ཕྱིར་རོ། །དུས་འཁོར་ལས་སྒྲིབ་གཉིས་
ལ་བག་ཆགས་དང་ཐིག་ལེའི་མིང་གིས་བསྟན་ཀྱང་ངོས་འཛིན་མཐུན་
པར་སྣང་སྟེ། དེ་ཡང་འཁོར་བའི་རྩ་བ་མ་རིག་པ་ལ་འཇོག་པ་རྡོ་རྗེ་
ཕྲེང་བར། སླར་ཡང་སྲོག་གི་རླུང་ཤར་ནས་ཞེས་པ་ནས་དེ་ལྟར་འཁོར་
ལོ་བསྐོར་བ་འདྲ་ཞེས་པའི་དོན་གསལ་སྒྲོན་ལས། རླུང་གིས་འཁོར་
བ་བསྐྱེད་པར་གསུངས་པ་ནི་རླུང་འཁོར་བའི་རྩ་བར་སྟོན་པར་མིན་པར།
བདག་འཛིན་ལ་སོགས་པའི་ཉོན་མོངས་པ་རྣམས་ཀྱིས་འཁོར་བ་བསྐྱེད་
པའི་ལྷན་ཅིག་བྱེད་རྐྱེན་དུ་ཤེས་པར་བྱའོ། །ཞེས་དང་། འདི་ནི་མདོ་
སྡེ་དང་རྒྱུད་སྡེ་གཉིས་ཀའི་ལུགས་ཐུན་མོང་བའོ་ཞེས་གསུངས་པ་དང་
མཐུན་པར་ཡེ་ཤེས་ལེའུའི་ཊིཀ་ཆེན་དེ་ཉིད་སྣང་བ་ལས། མ་རིག་



332
རིམ་ལྔ་གསལ་སྒྲོན་གྱི་དྲིས་ལན།
པ་ནི་འདིར་སེམས་ཅན་རྣམས་ཀྱི་ཐོག་མ་མེད་པའི་འདོད་ཆགས་ཀྱི་
བག་ཆགས་སོ། །ཞེས་གསུངས་པ་དང་། གསུང་རབ་གཞན་ནས་
མ་རིག་པ་དང་རྒྱུད་འདིར་འདོད་ཆགས་ཀྱི་འཕོ་བའི་བག་ཆགས་འཁོར་
བའི་རྩ་བར་གསུངས་པ་གཉིས་དོན་གཅིག་ཏུ་བཤད་ལ། ཞེས་གསུངས་
ཤིང་། སྔགས་རིམ་དང་དུས་འཁོར་བརྗེད་བྱང་ལས་ཀྱང་དེ་ཇི་བཞིན་
པར་གསུངས་པའི་ཕྱིར་རོ། དེ་ལས་གཞན་དུ་དམིགས་རྣམ་འཛིན་
པའི་མ་རིག་པ་དང་མི་འཛིན་པའི་བག་ཆགས་དོན་གཅིག་ཏུ་ཅི་འདྲར་
འགྱུར། གཞན་ཡང་ཡེ་ཤེས་ལེའུའི་ཊིཀ་ཆེན་དེ་ཉིད་ལས། ཁམས་
དྲུག་ལྡན་གྱི་འཁོར་བ་པའི་ལུས་ཀྱི་རྩ་འཁོར་བཞིའི་དབུས་ན་སད་རྨི་
གཉིད་མཐུག་བཞི་པའི་གནས་སྐབས་བསྐྱེད་པའི་ཐིག་ལེ་བཞི་གནས་
ལ་དེ་དག་ལ་སྒྲིབ་པའི་ཆ་རེ་དང་། རང་རང་གི་རིགས་འདྲ་བསྐྱེད་
པའི་ནུས་པའི་ཆ་རེ་སྟེ་གཉིས་གཉིས་ཡོད་པ་ལས་སྒྲིབ་པའི་ཆ་རྣམས་
ལམ་གྱིས་སྦྱངས་ཤིང་རིག་འདྲ་བསྐྱེད་པའི་ནུས་པའི་ཆ་རྣམས་ཐབས་
མཁས་ཀྱིས་ལམ་དུ་འཁྱེར་བས་འབྲས་བུ་སྐུ་བཞི་ཐོབ་པར་བསྟན་ཏེ་
གསུངས་པའི་ཕྱིར་རོ། །དེ་ཡང་ཁུ་རྡུལ་རླུང་གསུམ་འདུས་པའི་ཐིག་
ལེ་རང་ལྡོག་ནས་སྒྲིབ་པ་སྟོན་པ་མ་ཡིན་པར་དེ་དག་སེམས་པའི་ཚུལ་
གྱིས་གནས་པའི་ཕྲ་བའི་རླུང་སེམས་ཞིག་ཡོད་པ་དེ་ལ་བསྒོས་པའི་བག་



333
རིམ་ལྔ་གསལ་སྒྲོན་གྱི་དྲིས་ལན།
ཆགས་ལ་ཉོན་སྒྲིབ་དང་ཤེས་སྒྲིབ་ཀྱང་བཤད་པའི་ཕྱིར་དང་། སྒྲིབ་
པའི་ཆ་རེ་དང་ཞེས་པའི་སྒྲིབ་པ་ལ་ཉོན་ཤེས་ཀྱི་སྒྲིབ་པ་གཉིས་ལས་མ་
བཞག་པའི་ཕྱིར་རོ། །གཞན་ཡང་དུས་འཁོར་ལུགས་ལ་འཛག་བདེ་
ཉོན་སྒྲིབ་དང་འཕོ་བའི་བག་ཆགས་ཤེས་སྒྲིབ་ཏུ་བཤད་ཀྱང་། འཛག་
བདེ་བདེན་འཛིན་དུ་བྱས་ཏེ་ཀུན་བཏགས་དང་ལྷན་སྐྱེས་གཉིས་ཀ་ས་
དང་པོར་སྤོང་བ་དང་། འཕོ་བའི་བག་ཆགས་ཀྱང་ནང་ལེའུའི་ཊིཀ་
ཆེན་ལས། འཆིང་བྱེད་ཁྱད་པར་བ་ནི་བཞི་པའི་གནས་སྐབས་ཀྱི་སེམས་
ཀྱི་བག་ཆགས་ཤེས་བྱའི་སྒྲིབ་པ་ཉིད་ཡིན་པར་བསྟན་པའི་ཕྱིར་དུ། ཞེས་
ཤེས་སྒྲིབ་ཏུ་བཤད་ལ། དེ་ཡང་ས་གཉིས་པ་ནས་རིམ་བཞིན་སྤོང་བར་
གསུངས་པའི་ཕྱིར་དང་། བདེན་འཛིན་ཉོན་སྒྲིབ་དང་ཉོན་མོངས་ཀྱི་
ས་བོན་མིན་པའི་བག་ཆགས་ཤེས་སྒྲིབ་ཏུ་འཇོག་པ་ནི་ཐལ་འགྱུར་བའི་
ལུགས་ཁོ་ན་ཡིན་པའི་ཕྱིར་རོ། །
༡༠༽ འཇོག་ཚུལ་དེས་རྒྱུད་གཉིས་པོ་ཀུན་ལ་མ་ཁྱབ་པ་ཡང་
མིན་ནོ་ཞེས་གསུང་པས་བླ་མེད་ཀྱི་རྒྱུད་ཡིན་ན་ཕ་རྒྱུད་དང་མ་རྒྱུད་
གང་རུང་ཡིན་པའི་ཁྱབ་པར་གོ །དེ་ལྟར་ན་སྒྱུ་འོད་གང་རུང་རྩལ་
དུ་མི་སྟོན་པར། བླ་མེད་ཀྱི་བསྐྱེད་རིམ་རྐྱང་པ་ཙམ་བསྟན་པའི་རྒྱུད་
ཀྱང་འཇོག་དགོས་པར་སྣང་བས་ཇི་ལྟར་ལགས་ཞེས་པར། སྡེར་



334
རིམ་ལྔ་གསལ་སྒྲོན་གྱི་དྲིས་ལན།
གཏོགས་དང་བཅས་པ་འཇོག་ཚུལ་དེས་རྒྱུད་གཉིས་པོ་ཀུན་ལ་ཁྱབ་
ཀྱང་། བླ་མེད་ཀྱི་བསྐྱེད་རིམ་རྐྱང་པ་སྟོན་པའི་རྒྱུད་འཇོག་མི་དགོས་
ཏེ༑ སྔགས་རིམ་ལས། དེ་དག་གི་རྩ་བའི་རྒྱུད་ལ་བསྐྱེད་རིམ་སྟོན་
པ་འདོད་ན་རྡོ་རྗེའི་ཚིག་དེ་ལ་དྲང་ངེས་ཀྱི་བཤད་པ་གཉིས་ཀྱང་བྱར་
ཡོད་པས་བསྐྱེད་རྫོགས་གཉིས་ཀ་ཡོད་པར་འདོད་དགོས་ཏེ་ཞེས་
གསུངས་པ་དང་འདྲ་བ་ཡབ་སྲས་ཀྱི་གཞུང་དུ་ཡང་ཡང་གསུངས་པ་
བཤད་རྒྱུད་ལའང་མཚུངས་ཤིང་རིགས་པས་ཀྱང་གྲུབ་པའི་ཕྱིར་དང་།
རྟོག་བདུན་ལྟ་བུ་བླ་མེད་ཀྱི་རྒྱུད་སྡེ་ཐམས་ཅད་ལ་མཐའ་དྲུག་ཚུལ་
བཞིའི་བཤད་པ་འཇུག་པའི་ཕྱིར་དང་། རྡོ་རྗེའི་ཚིག་བྱེ་བྲག་པ་ལ་བསམ་
ན་ཡང་སྒྱུ་འོད་དང་བསྐྱེད་རིམ་ཡང་ཡང་མི་སྟོན་པར་ལས་ཚོགས་ཙམ་
སྟོན་པའི་བླ་མེད་རྒྱུད་ཚིག་དུ་མ་ཡོད་ཀྱང་དེས་འཇོག་ཚུལ་གཉིས་པོ་
ལ་ཅུང་ཟད་མི་གནོད་པའི་ཕྱིར་དང་། རྫོགས་རིམ་སྟོན་པའི་རྡོ་རྗེའི་
ཚིག་ལ་སྒྱུ་འོད་གང་རུང་རྩལ་དུ་སྟོན་དགོས་པས་ཀྱང་མ་ཁྱབ་པའི་ཕྱིར་
༡༡༽ ༡༣༽ རྡོ་རྗེ་རྣམ་རྒྱལ་བརྒྱ་དགུ་བརྒྱ། །ཞེས་པ་དང་།
དེ་ཉིད་བརྒྱ་སྟོང་བརྒྱ་སྟོང་བདུན། ཞེས་པ་གཉིས་ཀྱི་གྲངས་བརྩི་ཚུལ་
ཞེས་པར། འདོད་ཆགས་ཐབས་རྒྱུད་འདི་དག་བོད་ཀྱི་བཀའ་འགྱུར་



335
རིམ་ལྔ་གསལ་སྒྲོན་གྱི་དྲིས་ལན།
ནང་དུ་བཞུགས་ཚེ་བལྟ་དགོས་སྣང་ཡང་ཚོད་དཔག་བྱེད་ན་རྡོ་རྗེ་རྣམ་
རྒྱལ་བརྒྱ་པ་ལ་བློ་དགུ་བརྒྱ་དང་། དེ་ཉིད་བརྒྱ་སྟོང་བརྒྱ་པ་ལ་བློ་སྟོང་
དང་བདུན་ཡོད་པའི་དོན་ནམ་སྙམ།
༡༣༽ འདུས་པ་ལ་ལྟོས་ནས་དེ་ཉིད་བསྡུས་པ་རྩ་རྒྱུད་ཡིན་
པ་འདི་སྤྱོད་བསྡུས་ཀྱི་དགོངས་པར་སྣང་ངོ༌། །ཞེས་གསུངས་པས་
འདུས་པའི་རྩ་རྒྱུད་དེ་ཉིད་འདུས་པའི་རྒྱུད་ཕྱི་མར་འགྲོ་ཚུལ་ཇི་ལྟར་
ཡིན་ནམ། ཞེས་པར། དེ་ཉིད་བསྡུས་པ་འདུས་པ་ལ་ལྟོས་ཏེ་རྩ་རྒྱུད་
དུ་གསུངས་ཀྱི་འདུས་པའི་རྩ་རྒྱུད་དུ་མ་གསུང་ཤིང་། མ་ཡིན་ཏེ། དེ་
ནི་རྒྱུད་སྡེ་བཞིར་ཕྱེ་བའི་རྣལ་འབྱོར་རྒྱུད་དང་། འདུས་པ་རྣལ་འབྱོར་
བླ་མེད་ཀྱི་རྒྱུད་ཡིན་པའི་ཕྱིར་རོ། །འདུས་པ་ལ་ལྟོས་ཏེ་རྩ་རྒྱུད་དུ་
གསུང་པ་ནི། དེ་གཉིས་ཐབས་རྒྱུད་དུ་མཚུངས་ཤིང་། ལེའུ་བཅུ་
དྲུག་པར། སྔགས་རྒྱུད་བདག་པོ་ཤེས་བྱ་སྟེ། །ཞེས་པའི་ཐད་ཀྱི་སྒྲོན་
གསལ་ལས། དེ་ཉིད་བསྡུས་པ་ལ་སོགས་པ་ལ་མངོན་པར་བརྩོན་པར་
བྱའོ། །ཞེས་གསུངས་པ་ལྟར་དཀྱིལ་འཁོར་དང་དབང་གི་སྐོར་ལ་
སོགས་འགའ་ཞིག་དེ་ནས་ཤེས་དགོས་པར་རྒྱུད་འདི་ཉིད་ལས་གསུངས་
པས་རྩ་བའི་རྒྱུད་ཀྱི་སྒྲ་བཤད་པའི་རྒྱུ་མཚན་ཡོད་པ་ཙམ་དང་དང་པོའི་གཞི་
འཛིན་པ་ལྟ་བུ་ལ་དགོངས་པར་ཡབ་སྲས་ཀྱིས་གསུངས་པའི་ཕྱིར། དེ་བཞིན་



336
རིམ་ལྔ་གསལ་སྒྲོན་གྱི་དྲིས་ལན།
དུ་དེ་ཉིད་བསྡུས་པ་འདུས་པའི་རྒྱུད་ཕྱི་མའང་མ་ཡིན་ཏེ་འདུས་པའི་རྒྱུད་མ་
ཡིན་པའི་ཕྱིར་རོ། །
༡༤༽ ངེས་རྒྱུ་དོན་གཅིག་ཡིན་ཀྱང་ངེས་བྱེད་ནི་བློ་ལ་ལྷན་
སྐྱེས་ཀྱི་བདེ་བས་སྟོང་ཉིད་ངེས་པའི་སྟོབས་འདྲ་བ་ཡུལ་ཅན་གཞན་
གང་གིས་ཀྱང་ངེས་པ་ལ་མེད་པས། ཞེས་གསུངས་པ་ན་ཕར་ཕྱིན་ཐེག་
པས་ལྷན་སྐྱེས་ཀྱི་བདེ་བས་ངེས་རྒྱུའི་སྟོང་ཉིད་དེ་རྫོགས་པར་མ་རྟོགས་
པ་ཡིན་ནམ། ཞེས་པར། འདི་ནི་དེ་འདྲ་བའི་བློ་གཉིས་ཀྱིས་གང་ངེས་
རྒྱུའི་ཡུལ་སྟོང་ཉིད་རྫོགས་པར་རྟོགས་མ་རྟོགས་ལ་མི་འཇོག་པར་ངེས་
བྱེད་ཀྱི་བློ་སྟོབས་ཆེ་ཆུང་ལ་བྱེད་ལ། དེ་ཡང་ཤིན་ཏུ་ཕྲ་བའི་རླུང་སེམས་
ལྷན་སྐྱེས་ཀྱི་བདེ་བའི་ངོ་བོར་སོང་བའི་བདེ་སྟོང་དབྱེར་མེད་ཀྱི་ཡེ་ཤེས་
ཀྱིས་སྟོང་ཉིད་ངེས་པའི་ངེས་པ་སྟོབས་ཆེན་ཤུགས་དྲག་པོ་དེ་འདྲ་རྒྱུད་
སྡེ་འོག་མ་མན་ཆད་ཀྱི་སྟོང་ཉིད་ངེས་པའི་བློ་གང་ལ་ཡང་མེད་ཅེས་
པའི་དོན་ནོ། །རྫོགས་རིམ་གྱི་རྟོགས་པ་མ་ཐོབ་པར་གཞི་ཡི་རླུང་སེམས་
ཤིན་ཏུ་ཕྲ་བ་སྣང་ལ་མ་ངེས་པར་བཤད་པས་ཀྱང་ཤེས་སམ་སྙམ།
༡༥༽ བསྐྱེད་རིམ་གྱི་སྐབས་བཞིན་དུ་བློ་ལྷ་ཡི་སྐུར་བསྒོམ་
པ་རྐྱང་པའི་ལུས་ཀྱིས་ཀྱང་མི་ཆོག་པས། དེ་དག་ལས་གཞན་པའི་
མཚན་དཔེས་བརྒྱན་པའི་ལྷའི་རྣལ་འབྱོར་ཁྱད་པར་ཅན་ཞིག་དགོས་



337
རིམ་ལྔ་གསལ་སྒྲོན་གྱི་དྲིས་ལན།
ལ༑ ཞེས་གསུངས་པས་བསྐྱེད་རིམ་གྱི་སྐབས་ནས་ལྷར་བསྒོམ་པ་དེ།།
གཟུགས་སྐུའི་རིགས་འདྲའི་རྒྱུ་སྒྲུབ་པ་མིན་ནམ། དེ་ལྟར་ན་སྔགས་
ལ་སྤྱོད་པའི་ཐབས་ཁྱད་པར་ཅན་ལུས་ལྷར་བསྒོམ་པ་ལ་སྔགས་རིམ་
སོགས་ལས་མང་དུ་གསུངས་པ་ཇི་ལྟར་ཡིན། གཞན་ཡང་བསྐྱེད་རིམ་
པའི་ལྷ་སྐུ་མ་ཟད་རིམ་པ་གསུམ་པའི་སྒྱུ་ལུས་ཀྱང་རིམ་པ་བཞི་པའི་
སྐབས་དག་ནས་མེད་པས། དེ་དག་གཟུགས་སྐུའི་རིགས་འདྲའི་རྒྱུ་ལ་
འགྲོ་ཚུལ་ཇི་ཡིན་ནམ། ཞེས་པར་གསལ་སྒྲོན་ལས། གཉུག་མའི་
རླུང་སེམས་ལས་འབྲས་བུའི་གཟུགས་སྐུའི་ཉེ་རྒྱུ་མཚན་དཔེས་བརྒྱན་
པའི་སྐུ་བསྒྲུབ་དགོས་པའི་རྒྱུ་མཚན་དུ་རྣམ་པར་དག་པའི་སྒྲུབ་བྱེད་བཞི་
བཀོད་པ་དང་ཤིན་ཏུ་འབྲེལ་བས་འདིར་བཀོད་ན། དེ་ཡང་གསལ་
སྒྲོན་མེ་ཝཾ་རྒྱས་བཤད་སྐབས་སུ། ལྷ་དབང་གིས་ཞུས་པའི་བཤད་རྒྱུད་
དང་། རིམ་ལྔ་སོགས་ལས། འབྲས་བུ་གཟུགས་སྐུའི་ཉེ་རྒྱུ་སློབ་པའི་
ཟུང་འཇུག་གི་སྐུ་དང་དེའི་ཉེ་རྒྱུ་རིམ་པ་གསུམ་པའི་སྒྱུ་མའི་སྐུ་རླུང་ལས་
སྒྲུབ་ཚུལ་གསལ་བར་བཤད་པ་འདི་ནི་ལུགས་མཆོག་ཏུ་གྱུར་པ་འདི་
ཡི་ཁྱད་པར་གྱི་ཆོས་བླ་ན་མེད་པའོ། །ཞེས་དང་། དེ་ལྟར་བཤད་
དགོས་པའི་རྒྱུ་མཚན་ནི། དེ་ཉིད་ལས་ཤིན་ཏུ་རྟོགས་དཀའ་བའི་གནས་
འདི་བདག་གིས་ཡང་དག་པའི་སྒྲུབ་བྱེད་རྣམས་ཀྱིས་གཏན་ལ་དབབ་



338
རིམ་ལྔ་གསལ་སྒྲོན་གྱི་དྲིས་ལན།
པར་བྱའོ། །ཞེས་ཀླུ་སྒྲུབ་ཡབ་སྲས་ཀྱི་རྗེས་འབྲངས་དང་། འཕགས་
བོད་ཀྱི་པཎ་གྲུབ་སུས་ཀྱང་མ་ཐོན་པའི་སྒྲུབ་བྱེད་ཀྱི་རིགས་པ་བཞི་
གསལ་སྒྲོན་དུ་བཀོད་པ་རྣམས་ཀྱི་དོན་རིམ་བཞིན་སྦྱོར་ངག་ཏུ་དྲིལ་
ན༑ རིགས་པ་དང་པོ། གཟུགས་སྐུའི་རྒྱུ་ཐུན་མོང་མ་ཡིན་པའི་སྒོ་
ནས་བསྒྲུབ་པ་ནི། ཐེག་ཆེན་པ་རྣམས་ཀྱིས་དོན་དུ་གཉེར་བྱའི་གཙོ་
བོ་གཞན་དོན་གཟུགས་སྐུ་ཆོས་ཅན། རིམ་པ་དང་པོ་མན་ཆད་ལ་མེད་
པའི་ཁྱེད་ཀྱི་རིགས་འདྲའི་རྒྱུ་ཁྱད་པར་བ་ཞིག་རྫོགས་རིམ་གྱི་སྐབས་
སུ་རང་རྒྱུ་རླུང་ལས་བསྒྲུབ་དགོས་ཏེ། ལུས་རགས་པ་དེར་འགྱུར་བ་
དང་། བློ་བུར་ཐོལ་གྱིས་འབྱུང་བ་རྣམས་གང་ཡང་མི་འཐད་པས་
རིགས་འདྲའི་ཉེ་རྒྱུ་ཞིག་བསྒྲུབ་དགོས་པར་མདོ་སྔགས་གཉིས་ཀས་
བཞེད་པ་གང་ཞིག། རིགས་འདྲའི་རྒྱུ་དེ་ཡང་རྒྱུད་སྡེ་འོག་མ་མན་ཆད་
ནས་སྒྲུབ་པའི་མཚན་དཔེའི་སྤྲས་པའི་ལུས་དང་། བསྐྱེད་རིམ་པའི་
ལྷ་སྐུ་སོགས་གང་ཡང་མི་རིགས་པས་དེ་དག་ལས་གཞན་ལྷ་སྐུ་ཁྱད་
པར་བ་ཞིག་བསྒྲུབ་དགོས་ལ་དེའི་ཉེར་ལེན་ཡང་གཉུག་མའི་རླུང་ལས་
གཞན་དུ་མི་འཐད་པའི་ཕྱིར། གཉིས་པ། སྦྱང་གཞིའི་གནད་ཐུན་
མོང་མ་ཡིན་པའི་སྒོ་ནས་བསྒྲུབ་པ་ནི། ཆོས་ཅན་དང་ཆོས་སྔར་བཞིན་
ལ༑ བླ་མེད་ཀྱི་རྒྱུད་སྡེ་རྣམས་སུ་རྟེན་གཞལ་ཡས་ཁང་བསྒོམ་པའི་



339
རིམ་ལྔ་གསལ་སྒྲོན་གྱི་དྲིས་ལན།
རིམ་པ་སྣོད་ཀྱི་འཇིག་རྟེན་འཇིག་ཆགས་ཀྱི་རིམ་པ་དང་བསྟུན་ནས་
བྱེད་དགོས་པར་གསུངས་ལ། དེའི་གནད་ཀྱིས་བརྟེན་པ་ལྷ་བསྐྱེད་པའི་
རིམ་པའང་བཅུད་ཀྱི་སེམས་ཅན་སྐྱེ་འཆི་བར་དོའི་རིམ་པ་དང་བསྟུན་
ནས་བྱེད་དགོས་པར་གྲུབ་པ་གང་ཞིག། དེ་ལྟ་ན། གཞིའི་འོད་གསལ་
གྱི་རླུང་ལས་བར་དོ་འགྲུབ་པ་བཞིན་དུ་ལམ་གྱི་དཔེ་དོན་གྱི་འོད་གསལ་
གྱི་རླུང་ལས་སྒྱུ་མའི་སྐུ་བསྒྲུབ་དགོས་པར་གྲུབ་པའི་ཕྱིར། གསུམ་པ།
ལྷ་བསྐྱེད་ཚུལ་གྱི་གནད་ལ་བརྟེན་ཏེ་བསྒྲུབ་པ་ནི། ཆོས་ཅན་དང་ཆོས་
སྔར་བཞིན་ལ། རྒྱུད་སྡེ་བཞི་ཀས་ལྷ་བསྐྱེད་ཆོག་སྐབས་ལུས་ལྷ་སྐུར་
དངོས་གནས་ལ་མ་སོང་ཡང་། སྟོང་པར་ཞུགས་པ་རེའི་མཐར་སྐུ་
རེ་ལྡང་བར་བཤད་པ་འདིས། མཐར་མོས་མནོ་ཙམ་མིན་པར་དངོས་
གནས་ལ་དེ་ལྟར་ལྡང་བ་ཞིག་ཡོད་པར་གྲུབ་པ་གང་ཞིག། དེ་ནི་དཔེ་
དོན་ཀྱི་འོད་གསལ་གྱི་རླུང་ལས་དེ་ལྟར་ལྡང་བ་ཞིག་ཡོད་ན་ཡོད་ལ་
མེད་ན་གཏན་མེད་པའི་ཕྱིར། བཞི་པ། ཐབས་ཤེས་ངོ་བོ་དབྱེར་མེད་
ཀྱི་གནད་ལ་བརྟེན་ནས་བསྒྲུབ་པ་ནི། ཆོས་ཅན་དང་ཆོས་སྔར་བཞིན་
ལ༈ བླ་མེད་ཀྱི་རྫོགས་རིམ་མཐོན་པོའི་སྤྱོད་པ་སྤྱད་པའི་སྐབས་ཤིག་
ནས་འོད་གསལ་འབའ་ཞིག་རྩལ་དུ་བཏོན་ཏེ་སྒོམ་པ་ལས་རྗེས་ཐོབ་ཏུ་
བསོད་ནམས་ཀྱི་ཚོགས་གཞན་གསོག་པ་བཀག་ཅིང་། ཕར་ཕྱིན་ཐེག་



340
རིམ་ལྔ་གསལ་སྒྲོན་གྱི་དྲིས་ལན།
པར་དེ་ལས་ལྡོག་ཏེ་ས་བརྒྱད་པར་ཉོན་སྒྲིབ་ཟད་པའི་དོན་དམ་པའི་
བཟོད་པ་འབའ་ཞིག་བསྒོམ་པ་བཀག་ནས་རྗེས་ཐོབ་ཏུ་བསོད་ནམས་
ཀྱི་ཚོགས་གསོག་པར་བསྐུལ་བ་གང་ཞིག། དེ་གཉིས་ཀྱི་རྒྱུ་མཚན་
ནི༑ དེ་ལྟ་བུའི་བླ་མེད་ཀྱི་འོད་གསལ་བསྒོམ་པ་དེ་ཉིད་ཀྱི་སྟེང་ནས་
སྐུ་གཉིས་ཀའི་རིགས་འདྲའི་རྒྱུ་ཐུན་མོང་མ་ཡིན་པ་ཚང་ལ། ཕར་
ཕྱིན་པའི་ས་བརྒྱད་པ་སོགས་དག་སའི་ཡེ་ཤེས་ལ་དེ་མ་ཚང་བར་གསལ་
བ་དེའི་ཕྱིར། ཞེས་པའོ། །ད་དུང་གོང་གི་དྲི་བའི་དངོས་ལན་མདོ་
ཙམ་དུ་བྱེད་ན་གསལ་སྒྲོན་གྱི་ལུང་དེའི་དོན་ནི། འབྲས་བུའི་གཟུགས་
སྐུའི་རིགས་འདྲའི་རྒྱུ་ལ་བསྐྱེད་རིམ་གྱི་ལྷ་སྐུ་རྐྱང་པས་མི་ཆོག་ཅེས་
པ་ཡིན་གྱི་བསྐྱེད་རིམ་རིགས་འདྲའི་རྒྱུ་མིན་ཞེས་པ་མིན་པས་སྔགས་
རིམ་དང་འགལ་དོན་མེད་ལ། རྟོག་པས་བཏགས་པ་ཙམ་གྱི་བསྐྱེད་
རིམ་ལས་ཆེས་ཁྱད་པར་འཕགས་པ་རླུང་སེམས་ཙམ་ལས་དེ་ལྟར་སྣང་
བའི་དབེན་གསུམ་གྱི་ལྷ་སྐུའི་ཀྱང་མི་ཆོག་པར་གསུངས་པ་ཡིན་གྱི་དེ་
དག་རིགས་འདྲའི་རྒྱུ་མིན་པར་གསུང་མི་འདུག་ཅིང་། དེ་དག་དང་
རིམ་པ་གསུམ་པའི་སྒྱུ་ལུས་རྣམས་འབྲས་བུ་གཟུགས་སྐུ་དང་རྣམ་མཐུན་
གྱི་རིགས་འདྲ་ཡང་ཡིན་རྒྱུ་ཡང་ཡིན་པས་ན་དེ་རིགས་འདྲའི་རྒྱུར་
འཇོག་པ་ལས་འཇོག་ཚུལ་གཞན་མི་དགོས་པ་འདྲ།



341
རིམ་ལྔ་གསལ་སྒྲོན་གྱི་དྲིས་ལན།
༡༦༽ དེ་ལྟར་ཉིན་མཚན་ཀུན་ཏུ་ཅེས་པའི་གཞིའི་སྐུ་གསུམ་
ངོས་བཟུང་བ་འདི་སྒྱུ་ལུས་ལ་ཕྱིར་ལྡང་དགོས་པའི་ཁུངས་སུ་འགྲོ་གི་
མེད་དམ་སྙམ། སྒྱུ་ལུས་ལྡང་ཚུལ་འདི་ལ་མཁས་པ་རྣམས་དཔྱད་
ཚུལ་མང་བས་དཔྱད་དགོས་པར་སྣང་ཞེས་པར། ལུང་དེ་ཉིན་མཚན་
ཀུན་ཏུ་རླུང་གི་བཟླས་པ་ཞེས་སོགས་ཀྱི་གཞུང་འདི་ལ་བྱེད་པར་འདུག་
པས་གཞུང་འདིས་གཞི་ཡི་སེམས་དབེན་གྱི་རིམ་པ་སྟོན་པ་ལས་གཞི་
ཡི་སྐུ་གསུམ་ག་བསྟན་པར་མི་སྣང་ངོ༌། །དེའང་གོང་དུ་རྡོ་རྗེ་ཕྲེང་
བ་ལས། སྔོན་བཞིན་རྡོ་རྗེའི་བཟླས་པ་སོགས། །རིམ་གྱིས་དེ་ཡི་དབྱེ་
བར་འགྱུར་ཞེས་པའི་དོན་གསལ་སྒྲོན་ལས། འགྱུར་ཚུལ་ནི་ཞེས་པ་
ནས་གཞི་ཡི་སྤྲུལ་སྐུ་འོ་ཞེས་པའི་བར་གྱིས་གཞི་ཡི་རྡོར་བཟླས་དང་
སེམས་དབེན། འོད་གསལ། སྒྱུ་ལུས་སྤྲུལ་སྐུ་བཅས་རིམ་བཞིན་བསྟན་
པ་རྣམས་ལས་གོང་གི་གཞུང་འདིས་གཉིས་པ་སེམས་དབེན་ནམ། གཞི་
ཡི་སྣང་མཆེད་ཐོབ་གསུམ་བསྟན་པ་ལས་སྒྱུ་ལུས་ཕྱིར་ལྡང་དགོས་པའི་
ཚུལ་གང་ཡང་བསྟན་པར་མི་སྣང་བས་ཁུངས་སུ་འགྲོ་བར་མི་སེམས་
ལ༑ འོག་ཏུ་གཞི་ཡི་ལོངས་སྐུ་ངོས་འཛིན་པའི་སྐབས་ཕུང་པོ་རྙིང་
པ་ལས་ལོགས་སུ་ཞེས་པར་བསམ་ན་ཡང་དེས་མི་འགྲུབ་སྟེ། སྒྱུ་ལུས་
ནང་ལྡང་ཡང་ཕུང་པོ་རྙིང་པ་ལས་ལོགས་སུ་ཕྱེ་དགོས་པའི་ཕྱིར་རོ།།



342
རིམ་ལྔ་གསལ་སྒྲོན་གྱི་དྲིས་ལན།
མཁས་པ་སྟག་ཚང་ལོ་ཙཱ་བས་ཀྱང་རྗེ་ཉིད་ལ་མདོ་སྔགས་མཐའ་དག་
ཁྱད་པར་རྡོ་རྗེ་ཐེག། རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་
གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་
གཏེར་ཆེན་ཁྱོད་ལ་འདུད། །ཅེས་སྒྱུ་ལུས་ཀྱི་མན་ངག་སྐོར་ལ་ཧ་ལས་
པའི་སྔགས་བརྗོད་ཆེས་ཆེར་མཛད་ལ། སྒྱུ་ལུས་ལྡང་ཚུལ་འདི་ལ་
མཁས་པས་བཤད་ན་ཅིར་ཡང་བདེན་ཟེར་བ་ལྟར་རང་རེའི་མཁས་གྲུབ་
ཆེན་པོ་དག་གིས་དཔྱད་ཚུལ་མང་བ་མཁྱེན་གསལ་ལ། འོན་ཀྱང་
མཁའ་ལམ་བྱེའུ་འཚོལ་བ་ལྟར་སྒྲོན་གསལ་གཞིར་བྱས་དཔྱད་ན་སྒྱུ་
ལུས་ཚུལ་ཇི་ལྟར་ལྡང་ཚུལ་གྱི་ཁུངས་ནི་སྤྱོད་བསྡུས་ལས། འདིའི་
གཞོན་པ་གང་ཞེ་ན་རླུང་ཞེས་བྱ་བ་སྟེ། སེམས་རྡོ་རྗེ་གང་ཡིན་པ་རྟ་
ལྟ་བུ་ལ་ཞོན་ནས་གང་དུ་འདོད་པ་དེར་འཕོ་བར་འགྱུར་རོ། །ཞེས་
པའི་དོན་རིམ་ལྔ་གསལ་སྒྲོན་ལས། སེམས་དབེན་གྱི་རླུང་སེམས་གཉིས་
ཀྱི་གཉུག་མའི་ལུས་ལས་སྒྱུ་མའི་ལུས་འགྲུབ་པའི་དུས་སུ། ལུས་རོགས་
པ་ལས་ལོགས་སུ་བྱེ་ནས། ལུས་ཀྱི་ཕྱི་རོལ་ལམ་ནང་གང་དུ་འདོད་
པ་དེར་འགྲོ་བའི་དོན་ནོ། །ཞེས་གསུངས། གསལ་སྒྲོན་གྱི་ལུང་འདིའི་
དོན་རིམ་ལྔ་སྙིང་པོར། སེམས་དབེན་མཐར་ཐུག་གི་རླུང་སེམས་དེ་
སྒྱུ་ལུས་སུ་ལྡང་ཁ་མའི་དུས་སུ། ལུས་རགས་པའི་ཕྱི་ནང་གང་དུ་སྒྱུ་



343
རིམ་ལྔ་གསལ་སྒྲོན་གྱི་དྲིས་ལན།
མའི་སྐུ་ལྡང་བར་འདོད་པ་དེར་འགྲོ་བར་གསུངས་པ་ལ་སྨྱོན་དུ་མེད་
པའི་ཕྱིར་དང་། ཞེས་དང་། སྒྱུ་ལུས་འགྲུབ་པའི་དུས་ཡིན་ན། སྒྱུ་
ལུས་གྲུབ་པའི་དུས་མ་ཡིན་དགོས་པའི་ཕྱིར། ཞེས་དང་། གཞི་གཅིག་
ལ་ལྟོས་ཏེ་ཕྱི་ལྡང་དང་ནང་ལྡང་གཉིས་འགལ་ཡང་སྤྱིར་དེ་གཉིས་མི་
འགལ་ཏེ། སྤྱིར་བར་དོ་ཕྱི་ལྡང་ནང་ལྡང་གཉིས་ཀ་འཐད་པའི་ཕྱིར་
ཞེས་བྱུང་ངོ༌། །གསལ་སྒྲོན་གྱི་འགྲུབ་པའི་དུས་ཞེས་པ་ནི། སེམས་
དབེན་མཐར་ཐུག་སྐད་ཅིག་མ་ཡིན་ལ། དེ་འགག་པ་ན་འགག་པའི་
སྐད་ཅིག་དེ་ཉིད་རང་ལ་ལུས་རགས་པ་ལས་ལོགས་སུ་བྱེ་ནས། ལུས་
ཀྱི་ནང་ངམ་ཕྱི་རོལ་གང་དུ་ལྡང་འདོད་པ་དེར་ལྡང་བའི་དོན་ཡིན་པར་
ལུང་རིགས་ཀྱིས་གྲུབ་པས། སེམས་དབེན་མཐར་ཐུག་གི་རླུང་སེམས་
དེ་སྒྱུ་ལུས་སུ་ལྡང་ཁ་མའི་དུས་སུ་ནི་སེམས་དབེན་རང་དུས་ཡིན་པས།
རྫོགས་རིམ་སྐབས་ལྷན་སྐྱེས་ཀྱི་བདེ་བ་ལ་མཉམ་པར་བཞག་པ་ན་ལྟ་
བའི་དཔྱད་པ་ཡང་མི་བྱེད་པར་གསུངས་ན། ཡུལ་སྟོང་པ་ཉིད་ལ་རྩེ་
གཅིག་ཏུ་མཉམ་པར་བཞག་བཞིན་པའི་སེམས་དབེན་མཐར་ཐུག་གི་
ཡེ་ཤེས་དེ་ལུས་ཀྱི་ཕྱི་རོལ་ཏུ་ཇི་ལྟར་འགྲོ། དེས་ན་རིམ་སྙིང་དུ་ལྡང་
ཁ་མའི་དུས་སུ་གསུངས་པ་མཇུག་དེ་མ་ཐག་གི་དུས་ལ་དགོངས་སམ་
དཔྱད། ཡང་གཞུང་གཞན་ཞིག་ལས་འདི་ལའང་སྒྱུ་ལུས་ཐོག་མར་



344
རིམ་ལྔ་གསལ་སྒྲོན་གྱི་དྲིས་ལན།
སྙིང་གའི་རྩ་འཁོར་གྱི་དབུས་ཀྱི་དྷཱ་ཏུའི་ནང་གྲུབ་པར་བཞེད་པ་དང་།
རྣམ་སྨིན་གྱི་ཕུང་པོའི་ཕྱི་རོལ་གྲུབ་པར་བཤད་པ་གཉིས་ལས། དང་
པོ་ལྟར་ན་བར་དོའང་དེ་ལྟར་འགྱུར་བས། གཟུགས་མེད་ཀྱི་སྐྱེ་སྲིད་
ནང་དུ་གྲུབ་པ་ཞིག་ཀྱང་མཐར་འདོད་དགོས་ལ། དེ་ལྟ་ན་གཟུགས་
མེད་དུ་སྐྱེ་བའི་ཚེ་རྣམ་ཤེས་སྤྱི་བོ་ནས་འཕོ་བར་བཤད་པ་དང་འགལ་
ཞིང་། གཞི་ལམ་གྱི་འོད་གསལ་རྣམས་ལ་ལུགས་འབྱུང་དང་ལུགས་
ལྡོག་གི་འོད་གསལ་གཉིས་གཉིས་ཕྱེ་ནས་གསུངས་པ་མི་འཐད་པར་
འགྱུར་བས་ཞེས་ནང་ལྡང་འགོག་པར་མཛད་དོ། །དེ་ལ་སེམས་དབེན་
དཔེ་ཡི་འོད་གསལ་མཐར་ཐུག་དེ་འཆི་བ་དངོས་སུ་སྦྱོང་བྱེད་ཡིན་པས།
རིམ་པ་གསུམ་པའི་སྒྱུ་ལུས་ནང་དུ་ལྡང་ནའང་ཕྱི་རོལ་ཏུ་འགྲོ་བའི་ཚེ་
ཐ་མལ་པའི་འཆི་བ་ལྟར་རྣམ་ཤེས་འཕོ་བའི་སྒོ་ངེས་ཅན་དུ་མི་དགོས་
པའི་ཕྱིར་དང་། རྡོ་ཟླས་མཐར་ཕྱིན་ནས་རླུང་སེམས་ལ་རང་དབང་
ཐོབ་པས་ལུས་ཀྱི་གནས་གང་ནས་འཕོ་བ་འདོད་དབང་ཡིན་པའི་ཕྱིར་
དང་། གཟུགས་མེད་གྱི་རྒྱུ་སྙོམས་འཇུག་ཐོབ་ལ་མ་ཉམས་པ་འཆི་
སྲིད་གང་དུ་འགག་པ་དེ་ཉིད་དུ་སྐྱེ་སྲིད་འགྲུབ་པར་གསུངས་པས་དེར་
སྐྱེ་ན་འཕོ་བའི་སྒོ་ངེས་ཅན་ག་ལ་དགོས། དེ་བཞིན་སེམས་དབེན་མཐར་
ཐུག་པ་དེ་སྙིང་གའི་རྩ་འཁོར་དབུས་སུ་འོད་གསལ་རྫོགས་པར་འཆར་



345
རིམ་ལྔ་གསལ་སྒྲོན་གྱི་དྲིས་ལན།
ནི༑ ལུགས་ལྡོག་གི་དུས་ཕྱི་རོལ་ཏུ་འཕོ་བ་མི་རིགས་ལ། རྫོགས་པར་
མི་འཆར་ན་མཉམ་པར་བཞག་བཞིན་པའི་སློབ་པའི་ཡེ་ཤེས་འཇིག་རྟེན་
གྱི་ཁམས་དུ་མར་འགྲོ་བ་ཞིག་ཀྱང་འདོད་དགོས་པར་མི་འགྱུར་རམ།
རིམ་ལྔ་སྙིང་པོར་བར་དོ་ནང་ལྡང་ཞིག་བཤད་ཀྱང་། རྣམ་ཤེས་འཕོ་
བའི་མདོ་ཆགས་འགྱུར་ལས། རྣམ་པར་ཤེས་པ་འདི་ཐོག་མར་འཕོ་
བའི་ལུས་ཀྱི་ཁོག་པ་སྤངས་ནས་གཞན་གཟུགས་ཀྱི་རྣམ་པ་ལྟ་བུར་
འགྱུར་རོ། །ཞེས་ཐོག་མར་འཕོ་དུས་ལུས་ཀྱི་ཁོག་པ་སྤངས་པར་
གསུངས་པས་ཕྱི་ལྡང་དུ་འགྲུབ་ལ། གཞན་མཛོད་ཀྱི་འགྲེལ་པ་རྣམས་
སུ༑ མ་ཡི་མངལ་དུ་དམྱལ་བའི་བར་དོ་འགྲུབ་པར་གསུངས་པ་ནི་
རྒྱུད་གཞན་གྱི་མངལ་དུ་དེ་དང་རྒྱུད་ཐ་དད་པའི་བར་སྲིད་འགྲུབ་པར་
བཤད་ཀྱི་འཆི་བ་པོ་རང་གི་བར་སྲིད་རང་གི་ཁོག་པའི་ནང་གྲུབ་པར་
མ་བཤད་ཅིང་། རིགས་པས་ཀྱང་འགྲུབ་དཀའ་འམ་སྙམ། གཞི་དུས་
སུ་འཆི་སྲིད་འགག་པ་དང་སྐྱེ་སྲིད་གྲུབ་པ་དུས་མཉམ་པ་ལྟར། སྒྱུ་
ལུས་ཉེ་རིང་གང་དུ་ལྡང་ཡང་དཔེ་དང་དོན་གྱི་འོད་གསལ་སོ་སོ་འགག་
པ་དང་དུས་མཉམ་དུ་ལྡང་ཞིང་། དེ་ནི་བྱ་རྫོགས་ཐུང་མཐའི་སྐད་
ཅིག་ཡིན་ལ། སྐད་ཅིག་དེའི་ཡུན་ལ་འཇིག་རྟེན་གྱི་ཁམས་དུ་མར་
འགྲོ་བ་ཡོད་པའི་ཕྱིར་ཏེ། ཡིད་འགྱོག་གི་འགྲོ་བའང་ཡོད་པའི་ཕྱིར་



346
རིམ་ལྔ་གསལ་སྒྲོན་གྱི་དྲིས་ལན།
དང་། ཤཱ་རིའི་བུས་ཆོས་གཅིག་བཤད་པའི་ཡུན་ལ་མོ་གལ་གྱི་བུས་
འཇིག་རྟེན་གྱི་ཁམས་སྟོང་ཕྲག་བརྒྱད་ཁྲི་འདའ་བར་གསུངས་པ་སོགས་
མང་བའི་ཕྱིར་རོ། །སྒྱུ་ལུས་ཡིན་ཕྱིན་ལྡང་ཚེ་ལུས་སྔ་མ་ལས་ལོགས་
སུ་བྱེ་པ་ཡིན་ཡང་། ཕྱེ་ཟིན་གོ་ས་ལོགས་སུ་གནས་པར་མ་ངེས་ཏེ།
གསལ་སྒྲོན་ལས། ལུས་རྙིང་པ་ལས་ལོགས་སུ་བྱེ་བ་ལ་ལུས་རྙིང་པའི་
གོ་ས་སྤངས་དགོས་པས་མ་ཁྱབ་པ་ནི་སྔར་བཤད་པ་དང་། སྒྲོན་གསལ་
ལས་དག་པའི་སྒྱུ་མའི་སྐུ་ཕུང་པོའི་ཟ་མ་ཏོག་ན་གནས་པར་གསུངས་
པ་སོགས་ཀྱི་ཤེས་སོ། །ཞེས་དང་། རྩ་རྒྱུད་ལས། སངས་རྒྱས་དངོས་
གྲུབ་ཐོབ་འགྱུར་བའོ། །ཞེས་པའི་ཐད་ཀྱི་གསལ་སྒྲོན་ལས། ཐ་མལ་
པའི་ལུས་དང་སོ་སོར་བྱེ་བའི་སྒྱུ་ལུས་ཀྱི་ཡེ་ཤེས་ཀྱི་སྐུ་ཞིག་ཐོབ་ཀྱང་།
ཐ་མལ་པའི་ལུས་དང་བྲལ་བའི་ཟུང་འཇུག་གི་རྡོ་རྗེའི་སྐུ་སྔར་མ་ཐོབ་
པས་འགལ་བ་མེད་དོ། །ཞེས་སྐུ་གཉིས་ཐ་མལ་པའི་ལུས་དང་བྲལ་
མ་བྲལ་གྱི་ཁྱད་པར་གསུངས་པས་སོ། །དེ་ཡང་སྙིགས་དུས་ཀྱི་ཚེ་ཐུང་
འདིར་འཚང་ངེས་ཀྱི་རིམ་པ་གསུམ་པའི་སྒྱུ་ལུས་ནི། རྨི་ལམ་གྱི་ལུས་
ཁྱད་པར་བ་བཞིན། རྟེན་དང་བརྟེན་པའི་འབྲེལ་བ་མ་ཆད་པས་ནང་
ལྡང་མ་ཟད་རྣལ་འབྱོར་སྒོམ་ཚུལ་གྱིས་ཕྱི་ལྡང་ཡང་ཡོད་ལ། བར་
དོ་འཚང་ངེས་ཀྱི་རིམ་པ་གསུམ་པའི་སྒྱུ་ལུས་དང་། རྒྱུད་སྡེ་འོག་མ་



347
རིམ་ལྔ་གསལ་སྒྲོན་གྱི་དྲིས་ལན།
མན་ཆད་ས་བཅུ་པ་ནས་ཚུར་ཞུགས་པའི་སྒྱུ་ལུས་དང་། བླ་མེད་རིགས་
ངེས་ཀྱི་སྤངས་པ་ཟུང་འཇུག་རྣམས་ཐོག་མར་ཐོབ་དུས་ལུས་སྔ་མའི་
ཕྱི་རོལ་ཏུ་ལྡང་དགོས་ཏེ། ལུས་སེམས་རྟེན་བརྟེན་པའི་འབྲེལ་བ་ཆད་
པའི་ཕྱིར་རོ། །
༡༧༽ སོར་བསམ་གཉིས་ཚད་ལྡན་གཞན་གྱི་བསྐྱེད་རིམ་གྱི་
སྒོ་ནས་བཤད་ལ། ཞེས་སོགས་སྦྱོར་དྲུག་རིམ་སྔར་བསྡུས་ཚུལ་ཁྱད་
པར་མང་བས་དཔྱད་དགོས་པར་སྣང་། ཞེས་པར་འདིའི་དཔེ་ཁག་
གཉིས་སུ་རྫོགས་རིམ་གྱི་ཞེས་པར་འདུག་པས་བསྐྱེད་རིམ་གྱི་ཞེས་པ་
འདྲི་ཚིག་ཡིག་ནོར་དུ་སྣང་། ཚད་ལྡན་གཞན་གྱི་ཞེས་པའི་ཚད་ལྡན་
གཞན་ནི་སེམས་འགྲེལ་སྐོར་གསུམ་དང་། ཞལ་ལུང་རྗེས་འབྲང་དང་
བཅས་པ་དང་སྙིམ་པའི་མེ་ཏོག། མན་ངག་སྙེ་མ། བདེ་མཆོག་ལུ་
ཨི་པའི་ལུགས་ཀྱི་སྦྱོར་དྲུག་དེ་བཞིན་གཤེགས་པའི་བཤད་པ་རྣམས་ཡིན་
སྣང་བས། གཞུང་དེ་དག་མཇལ་ཏེ་དཔྱད་དགོས་པར་སྣང་། འདིའི་
ཐད་རྒྱ་གར་འགའ་དང་བོད་གཞན་གྱི་ནོར་བ་རྣམས་ནི་གསལ་སྒྲོན་
དུ་ལེགས་པར་བཀག་པ་ལྟར་རོ། །
༡༨༽ སེམས་དབེན་དུ་སེམས་ལ་བདེན་འཛིན་གྱི་དོགས་པ་
མ་ཆོད་པར་ཕྱིས་སྒྱུ་ལུས་ཀྱིས་གཅོད་པའི་དོན་མེད་དེ། བསྐྱེད་རིམ་



348
རིམ་ལྔ་གསལ་སྒྲོན་གྱི་དྲིས་ལན།
སྒོམ་པའི་དུས་ནས་ཀྱང་སྟོང་ཉིད་ཀྱི་དོན་ལེགས་པར་ངེས་དགོས་པར་
གསུངས་པའི་ཕྱིར། ཞེས་པ་དང་། སྔགས་རིམ་ལས་སྟོང་ཉིད་མ་
རྟོགས་པའི་བསྐྱེད་རིམ་སངས་རྒྱས་ཀྱི་ཐབས་སུ་ཞེས་སོགས་ལུང་
བསྒྲིགས་ནས་དཔྱད་དགོས་སོ། །ཞེས་པར་འདིནི་རྒྱ་གར་དང་བོད་
འགས་སེམས་དབེན་གྱིས་སྟོང་ཉིད་རྟོགས་ན་འོད་གསལ་དང་ཁྱད་མེད་
དུ་འགྱུར་ཞེས་སྨྲ་མཁན་དེ་ཡིན་པར་སྣང་སྟེ། འདིར་འདོད་པ་དེ་བསྐྱེད་
རིམ་གྱིས་ཀྱང་སྟོང་ཉིད་རྟོགས་དགོས་པར་གསུང་པའི་ལུང་དང་འགལ་
བས་ཞེས་འགལ་བརྗོད་མཛད་འདུག་ལ། གང་ལྟར་བསྐྱེད་རིམ་གྱིས་
སྟོང་ཉིད་རྟོགས་དགོས་པའི་ལུང་རིགས་མང་ཡང་གཙོ་བོར་ཆོས་སྐུ་
ལམ་འཁྱེར་དང་བློ་གཅིག་གི་སྟེང་དུ་ཚོགས་གཉིས་ཟུང་འཇུག་ཚང་
དགོས་པའི་གནད་དུ་སྣང་ལ། སྔགས་རིམ་ལས། སྟོང་ཉིད་མ་རྟོགས་
པའི་བསྐྱེད་རིམ་སངས་རྒྱས་པའི་ཐབས་སུ་ཞེས་པ་བཙལ་ཡང་མ་རྙེད།
རིམ་པ་དང་པོར་སྟོང་ཉིད་ངེས་དགོས་ཞེས་པས་སྟོང་ཉིད་རྟོགས་པའི་
ཁྱབ་པ་སྒྲུབ་པ་མིན་པས། སློབ་དཔོན་ཤནྟི་པ་ལྟ་བུའི་རྒྱུད་ཀྱི་བསྐྱེད་
རིམ་གྱིས་སྟོང་ཉིད་མ་རྟོགས་ཀྱང་བྱང་ཆུབ་ཀྱི་སེམས་ཀྱིས་ཟིན་ན་
སངས་རྒྱས་པའི་ཐབས་སུ་འགྲོ་བར་ཅིས་གནོད།
༡༩༽ དང་པོ་ལ་གསུམ། ལུགས་སོ་སོར་བཀོད་པ་དང་། དེ་



349
རིམ་ལྔ་གསལ་སྒྲོན་གྱི་དྲིས་ལན།
དག་འཐད་མི་འཐད་དཔྱད་པ་དང་། རང་གི་ལུགས་བཞག་པ། ལུས་
དབེན་ལ་རིམ་པ་གཉིས་སུ་ཕྱེ་བའི་རྒྱུ་མཚན་ཞེས་འོག་ཏུ་གསལ་ཡང་
གོང་དུ་མི་འདུག་པས་ཆད་པ་ཡིན་ནམ། ཞེས་པར་འདི་གཞན་ཞིག་
དང་ནོར་བ་ཡིན་ཤས་ཆེ་བ་ལས་ཆད་པར་མི་སྣང་སྟེ་གསལ་སྒྲོན་ལས།
ལུས་དབེན་སྐུ་རྡོ་རྗེའི་ཏིང་ངེ་འཛིན་བསླབ་ཚུལ་ལ་ས་བཅད་དྲུག་བྱུང་
བའི་དྲུག་པོ་གང་གི་སྐབས་སུ་མ་བྱུང་ཞིང༌། ཁྱད་པར་ས་བཅད་དྲུག་
གི་དང་པོ་ལུས་དབེན་རིམ་གཉིས་གང་ཡིན་དཔྱད་པ། ཞེས་པ་ལ་ནང་
བསེས་ཀྱི་དང་པོ་ལ་གསུམ། ལུགས་སོ་སོར་དགོད་པ། དེ་དག་འཐད་
མི་འཐད་དཔྱད་པ། རང་གི་ལུགས་བཞག་པ། ཞེས་པའི་ས་བཅད་
གསུམ་གྱི་དོན་སོ་སོར་བཤད་ཚར་རྗེས་སུ། གཉིས་པ་ནི། ཞེས་རྩ་
བའི་ས་བཅད་དྲུག་གི་གཉིས་པ་འཆད་པ་ལས། ལུས་དབེན་ལ་རིམ་
གཉིས་སུ་འབྱེད་པའི་རྒྱུ་མཚན་ཞེས་པ་འཆད་པའི་གཞུང་མ་བྱུང་བའི་
ཕྱིར་དང་། གོང་གི་གསུམ་པ་རང་ལུགས་བཞག་པའི་སྐབས་སུ་ལུས་
དབེན་ལ་རིམ་གཉིས་སུ་འབྱེད་པའི་རྒྱུ་མཚན་གསལ་བར་བསྟན་འདུག་
པས་ས་བཅད་ལོགས་སུ་དགོས་པར་ཡང་མི་སྣང་ངོ༌། །
༢༠༽ དེའི་ཕྱིར་གཟུགས་སྐུ་སྒྲུབ་བྱེད་ཀྱི་ཐབས་དེའི་རིགས་
འདྲའི་རྒྱུ་ཁྱད་པར་ཅན། ཐེག་པ་གཞན་དང་རྒྱུད་སྡེ་གཞན་དང་རིམ་



350
རིམ་ལྔ་གསལ་སྒྲོན་གྱི་དྲིས་ལན།
པ་དང་པོ་ལ་མེད་པའི་ཁྱད་ཆོས་བླ་ན་མེད་པ་ཞིག་རྫོགས་རིམ་གྱི་སྐབས་
སུ་དགོས་སོ། །ཞེས་གསུངས་པས་བསྐྱེད་རིམ་པའི་ལྷ་སྐུ་གཟུགས་སྐུའི་
རིགས་འདྲའི་རྒྱུད་ཁྱད་པར་ཅན་མིན་པ་འདིས་ཀྱང་བསྟན་པ་ལྟ་བུར་
གོ་བས་དཔྱད། ཅེས་པར་དེ་ནི་དེ་ལྟར་བསྟན་འདུག་ཅིང་བསྟན་པ་
ལྟར་ངེས་པར་ཁས་ལེན་དགོས་ཏེ་གཟུགས་སྐུའི་རིགས་འདྲའི་རྒྱུ་ཁྱད་
པར་ཅན་ལ་རླུང་སེམས་ལས་བསྒྲུབས་པའི་སྒྱུ་མའི་སྐུ་ཞིག་དགོས་པ་
གོང་གི་རྒྱུ་མཚན་བཞི་ཡི་སྒོ་ནས་རྒྱས་པར་བསྒྲུབས་པ་ལྟར་འཐད་པའི་
ཕྱིར་རོ། །
༢༡༽ རང་བཞིན་མེད་པའི་སྟོང་ཉིད་དེ་ཉིད་ཆོས་ཅན་དེ་རྣམས་
སུ་ཤར་བར་ཤེས་ཏེ། དེ་ནི་ཆོས་རྣམས་སྟོང་ཉིད་ཀྱི་རྣམ་འགྱུར་ཡིན་
པའི་དོན་ནོ། ཞེས་པའི་སྟོང་པའི་རྣམ་འགྱུར་དང་། བདེ་བའི་རྣམ་
འགྱུར་གྱི་དོན་ཕྱིན་ཅི་མ་ལོག་པར་འཆར་བ་མཚམས་གང་ནས་ཡིན།
བདེ་བའི་རྣམ་འགྱུར་ཞེས་པའི་བདེ་བ་ལྷན་སྐྱེས་ཀྱི་བདེ་བ་རང་ལ་བྱེད་
དམ། རྒྱུད་སྡེ་འོག་མའི་བདེ་བ་ལ་ཡང་བཞག་ཆོག་གམ། ཞེས་པར།
རྒྱུད་སྡེ་འོག་མར་ཟབ་གསལ་གཉིས་མེད་ཅེས་པ་ལས་བདེ་སྟོང་དབྱེར་
མེད་ཅེས་པའི་ཐ་སྙད་མེད་ལ། དེ་དག་གི་བདེ་བ་ཡང་ཕར་ཕྱིན་ཐེག་
པ་ནས་བཤད་པའི་བདེ་བ་ལས་ལྷག་པ་གཞན་མེད་པས། འདིའི་བདེ་



351
རིམ་ལྔ་གསལ་སྒྲོན་གྱི་དྲིས་ལན།
བ་ནི་བླ་མེད་ཀྱི་ཁྱད་ཆོས་ཡིན་ཞིང་། འགའ་ཞིག་ལ་དབང་གི་སྐབས་
དང་བསྐྱེད་རིམ་སྐབས་འོག་སྐོར་ཕྲ་ཐིག་བསྒོམ་བས་ཞུ་བདེ་དྲངས་པའི་
དགའ་བཞིའི་བདེ་བའང་ལྷན་སྐྱེས་སུ་བཤད་པས་འདིའི་བདེ་བ་ལ་ལྷན་
སྐྱེས་ཀྱི་བདེ་བས་ཁྱབ་པར་སྣང་ངོ་། །སྟོང་པའི་རྣམ་འགྱུར་ཕྱིན་ཅི་
མ་ལོག་པ་འཆར་བ་ནི་ཇི་སྐད་དུ། སྟོང་པ་ཉིད། །རྒྱུ་དང་འབྲས་
བུར་འཆར་བའི་ཚུལ་ཤེས་ན་ཞེས་གསུངས་པ་ལྟར། ལྟ་བའི་དཔྱད་
པ་རྫོགས་པའི་གང་ཟག་གིས་རང་བཞིན་གྱིས་སྟོང་པ་ལ་བྱ་བྱེད་འཐད་
པར་ཚད་མས་ངེས་པ་རྙེད་པ་ནས་དང་། བདེ་བའི་རྣམ་འགྱུར་ཕྱིན་
ཅི་མ་ལོག་པ་ནི་སྐྱེད་རིམ་ནས་དང་། གཙོ་བོར་རྫོགས་རིམ་ལུས་དབེན་
རྗེས་ཐོབ་ནས་མི་སློབ་པའི་བར་འཇོག་གོ །དེ་གཉིས་ཀྱི་གོ་རིམ་ངེས་
པ་མི་སྣང་སྟེ་སེམས་ཙམ་པར་གྱུར་པའི་རྫོགས་རིམ་ལུས་དབེན་པ་དང་།
ཕར་ཕྱིན་ཐེག་པའི་བྱང་སེམས་སྦྱོར་ལམ་ལྟ་བུ་གཉིས་ལ་རིམ་བཞིན་
སྟོང་པ་དང་བདེ་བའི་རྣམ་འགྱུར་དུ་འཆར་བ་མེད་པའི་ཕྱིར་རོ། །
༢༢༽ རྫོགས་རིམ་སྐབས་སུ་ཡང་ཐིག་ལེ་དང་། ཡི་གེ་སོགས་བློས་
དམིགས་པ་ལྟར་མེད་བཞིན་དུ་དམིགས་པ་ཡོད་མེད་ཀྱང་ཞེས། རྫོགས་
རིམ་ལ་མ་བཅོས་མའི་རྣལ་འབྱོར་ཡིན་པས་མ་ཁྱབ་པ་བློ་བཅོས་ནས་
བསྒོམ་དགོས་པ་དུ་མ་ཞིག་སྣང་བས། དེང་སང་རང་རེའི་རྫོགས་རིམ་



352
རིམ་ལྔ་གསལ་སྒྲོན་གྱི་དྲིས་ལན།
གྱི་མཚན་ཉིད་འཇོག་ཚུལ་ལྟར་བྱས་ན་ཁྱབ་པ་ལ་མི་གནོད་དམ་ཞེས་
པར། སྤྱིར་རང་བཞིན་བཅོས་མིན་ལྟོས་མེད་དང་། །རྟེན་འབྲེལ་
ལྟོས་དང་བཅོས་མ་གཉིས། །ཞེས་པ་ལྟ་བུ་ཡོད་ཀྱང་། སྐབས་འདིར་
བསྐྱེད་རིམ་ལ་རང་རྒྱུ་རླུང་དབུ་མར་ཞུགས་གནས་ཐིམ་གསུམ་བྱས་
པ་ལས་མ་བྱུང་པའི་བཅོས་མའི་རྣལ་འབྱོར་གྱིས་ཁྱབ་པ་དང་། རྫོགས་
རིམ་ལ་རང་རྒྱུ་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་
བྱུང་བའི་མ་བཅོས་པའི་རྣལ་འབྱོར་ཀྱི་ཁྱབ་པར་བཤད་ཀྱི། བསྐྱེད་
རིམ་གྱི་རྒྱུ་ལ་བཅོས་མ་དང་། རྫོགས་རིམ་གྱི་རྒྱུ་ལ་མ་བཅོས་པས་
ཁྱབ་པར་མ་བཤད་པས་མཚན་ཉིད་འཇོག་ཚུལ་གྱི་ཁྱབ་པ་ལ་ཇི་ལྟར་
གནོད། དེ་ཡང་བསྐྱེད་རིམ་གྱི་རྒྱུ་ལ་གདོད་ནས་ཡོད་པའི་བདག་དང་
ཕུང་ཁམས་སོགས་ཡོད་ཀྱང་། དེ་དག་སྒོམ་པ་པོ་རང་གི་སྟོང་སྦྱང་
གིས་བློ་ངོར་མི་སྣང་བར་བྱས་ནས། སྣོད་བཅུད་སྦྱོང་བྱེད་ལམ་འཁྱེར་
དང་བཅས་པ་བློས་གསར་དུ་བཅོས་ནས་བསྐྱེད་པ་ཁོ་ན་ཡིན་པས་བཅོས་
མ་དང་། རྫོགས་རིམ་གྱི་རྒྱུ་ལ་ཡི་གེ་སོགས་དེར་མེད་བཞིན་བློ་བཅོས་
ནས་སྒོམ་པ་ཡོད་ཀྱང་། རང་རྒྱུད་ལ་གདོད་ནས་རྫོགས་པར་ཡོད་
པའི་རྩ་བའི་རླུང་དང་ཡན་ལག་གི་རླུང་དངོས་གནས་པ་དབུ་མར་བསྟིམ་
ཞིང་ཐིམ་པ་ལས་བྱུང་བའི་རྣལ་འབྱོར་ཡིན་པས་མ་བཅོས་པའི་རྫོགས་



353
རིམ་ལྔ་གསལ་སྒྲོན་གྱི་དྲིས་ལན།
རིམ་ཞེས་བྱ་ཡི། སྤྱིར་བསྐྱེད་རྫོགས་པ་རེ་རེའི་རྒྱུད་ལ་བཅོས་མ་བཅོས་
གཉིས་ཀར་མ་ཟད། འབྲས་བུའི་ཟུང་འཇུག་གི་རྒྱུ་ལའང་དེ་ལྟར་འདོད་
དགོས་ཏེ། རིམ་གཉིས་ལམ་གྱི་རིམ་པ་མཐའ་དག་བཅོས་ནས་སྒོམ་
དགོས་པའི་ཕྱིར་རོ་སྙམ་པ་ལགས་སོ། །ཞེས་པའི་དྲི་ལན་མཉན་པར་
འོས་པའི་སྒྲ་དབྱངས་འདི་ཉིད་སྒོ་མང་མཁན་ཟུར་བསྟན་པ་བསྟན་
འཛིན་པས་རང་ཤག་ནས་༨༦ ཟླ་༡༠ ཚེས་༢༣ ལ་ཕུལ་བའོ། །
༢༠༠༡ གི་ཟླ་༡ ཚེས་༡༩ ལ་སྒོ་མང་དཔེ་མཛོད་ཀྱི་ཀམ་པུ་ཀྲར་
གཅུགས་སྐབས་དྲི་བ་༧༽ ༡༥༽ ༡༦ ༽ པ་གསུམ་ལ་ཁ་སྣོན་ཅུང་
ཟད་བྱས་པའོ། །སྒོ་མང་མཁན་ཟུར་བསྟན་པ་བསྟན་འཛིན་པས། །



354
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
༄༅། །དཔལ་རྡོ་རྗེ་འཇིགས་བྱེད་ཀྱི་དག་སྦྱོར་
ཉུང་གསལ་སྙིང་གི་ཐིག་ལེ་
བཞུགས་སོ། །
༄༅། །རྒྱལ་ཀུན་མཁྱེན་པའི་རང་གཟུགས་འཇམ་དཔལ་དབྱངས།།
གཏུམ་དྲག་ཁམས་གསུམ་ཟ་བའི་སྐུར་བསྟན་པ། །དཔལ་ཆེན་རྡོ་རྗེ་
འཇིགས་བྱེད་རྟེན་བརྟེན་པའི། །དག་སྦྱོར་འབྲི་ལ་ཤེས་རྒྱུད་བྱིན་གྱིས་
རློབས། །དེ་ལ་འདིར་གྲུབ་ཆེན་ལ་ལི་ཏ་བཛྲས་ཞེ་དགུ་མའི་སྒྲུབ་ཐབས་
ལས་གསུངས་པའི་འཇིགས་བྱེད་ཀྱི་དག་པ་སྦྱོར་བའི་ཚིག་རྐང་སོ་གཅིག་
པོའི་དོན་རིམ་བཞིན་འཆད་པ་ལ། དམ་པའི་དོན་དུ་རྣམ་དག་པ།༡།
ཞེས་པའི་དོན་ནི་དྲང་དོན་བཞིན་ལག་གི་རྣམ་པ་ཤར་བའི་རྟེན་དང་
བརྟེན་པ་དེ་དག་གི་རྣམ་དག་ངེས་དོན་བཤད་པར་བྱ། །ཞེས་དམ་
བཅའ་བའོ། །དུས་ནི་དཔའ་བོ་ཆེན་པོའི་གཟུགས་ཞེས་པའི་དོན་ནི་ཕྱི་
རོལ་ན་ལོ་དང་ཟླ་བ་ཞག་གི་དུས་ཙམ་དང་། ནང་སེམས་ཅན་སྐྱེ་འཆི་
རིམ་པའི་དུས་དང་། དེར་གང་དབང་གིས་འཇུག་པའི་ལས་རླུང་བར་
མ་ཆད་དུ་འཇུག་པའི་ནང་གི་དུས་ཏེ། དེ་འདྲ་བའི་ཕྱི་ནང་གི་དུས་གཉིས་
རྣམ་པར་དག་པ་ནི། རྡོ་རྗེ་འཇིགས་བྱེད་ཀྱི་རྟེན་དང་བརྟེན་པའི་གཟུགས་



355
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
ཀྱིས་མཚོན་པའོ། །ཞེས་སྤྱིར་བསྟན་ཅིང་། སྐུ་དེ་ཉིད་ལས་རླུང་གི་
རྒྱུ་བ་རྩ་བ་ནས་གཅོད་པའི་གཤེད་མ་ལྟ་བུ་ཡིན་པས་ན་དཔའ་བོ་ཆེན་
པོའི་གཟུགས་ཞེས་ཀྱང་གསུངས། ཞལ་བརྒྱད་ཐུན་ཚོད་བརྒྱད་ཡིན་
ཏེ༑༣ ༑ཞལ་དགུ་ཐུན་ཚོད་སྤྱི་ཡིན་ནོ། །ཞེས་པའི་དོན་ནི། ཕྱི་
ཉིན་མཚན་གཉིས་ལ་ཐུན་ཚོད་བཞི་བཞི་སྟེ་ཐུན་ཚོད་བརྒྱད་དང་། ནང་
སྙིང་གའི་རྩ་འདབ་བརྒྱད་དང་། ཉིན་མཚན་གཉིས་ལ་དཀྱིལ་འཁོར་
བཞིའི་རླུང་གི་རྒྱུ་བ་བཞི་བཞི་སྟེ་བརྒྱད་ཡོད་པའི་ཕྱི་ནང་གི་ཐུན་ཚོད་
བརྒྱད་རྣམ་པར་དག་པ་ཞལ་བརྒྱད་ཀྱིས་མཚོན་ལ། ཕྱི་ཡི་ཐུན་ཚོད་
སྤྱི་ཙམ་དང་། ནང་གྱེས་གཞི་སྙིང་ཁའི་རྩ་དབུ་མ་དང་། དཀྱིལ་
འཁོར་བཞིའི་རྒྱུ་བ་ཙམ་སྟེ༑ ཕྱི་ནང་གི་གྱེས་གཞི་ཙམ་རྣམ་པར་དག་
པ་འཇམ་དཔལ་གྱི་ཞལ་གྱིས་མཚོན། ཞེས་པའོ། །ཕྱག་དང་རྭ་གཉིས་
ཟླ་བ་དང་། ༥ །ཟླ་བ་ཕྱེད་པར་ཡང་དག་སྦྱོར།༦ །ཞེས་པའི་དོན་ནི།
ཕྱི་ལོ་གཅིག་ལ་ཟླ་བའི་དཀར་དམར་གྱི་འཕེལ་ཆ་བཅོ་ལྔ་རེ་དང་། ནག་
ཆ་དང་དཀར་ཆ་མ་ཞུགས་ཙམ་གྱི་ཆ་རེ་སྟེ་བཅུ་དྲུག་གི་བགྲོད་པ་
རྫོགས་པའི་ཟླ་བ་རངས་པོ་བཅུ་གཉིས་དང་། དཀར་ཆ་འཕེལ་བའི་
ཡར་ངོའི་ཚན་པ་བཅུ་གཉིས། ནག་ཆ་འཕེལ་བའི་མར་ངོའི་ཚན་པ་
བཅུ་གཉིས་ཏེ། སོ་དྲུག་པོ་དང་། ནང་ལ་ཡང་ལོ་གཅིག་ལ་གཡས་



356
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
གཡོན་གྱི་རྐང་མཐིལ་ནས་སྤྱི་གཙུག་བར་རོ་རྐྱང་ནས་ཁམས་དཀར་
དམར་གྱི་བགྲོད་པ་བཅུ་དྲུག་རེ་རྫོགས་པ་ཚན་པ་བཅུ་གཉིས། ནང་
གི་ཁམས་དཀར་པོ་འཕེལ་བའི་ཡར་ངོ་བཅུ་དྲུག དམར་པོ་འཕེལ་བའི་
མར་ངོ་བཅུ་དྲུག་ཏེ། མདོར་ན་ཕྱི་ནང་གི་བགྲོད་པ་རྫོགས་པ་དང་དཀར་
དམར་འཕེལ་བའི་ཆ་སོ་དྲུག་པོ་རྣམ་པར་དག་པ་ནི། ཕྱག་སོ་བཞི་དང་
རྭ་གཉིས་ཀྱིས་མཚོན་ཞེས་པའོ། །ཡང་ན་ཕྱི་རོལ་ཉི་ཁྱིམ་ལ་སྦྱར་
ན་ལོ་གཅིག་ཟླ་བ་གཅུ་གཉིས་ལ་ལྷོ་བགྲོད་ཀྱི་ཉི་ཁྱིམ་འཕོ་བ་རངས་པོ་
དྲུག་དང་། དེ་ལ་ཡར་ངོ་མར་ངོ་དྲུག་དྲུག་སྟེ། བཅོ་བརྒྱད་པོ་དེ་
གཡས་ཕྱག་བཅུ་བདུན་དང་གཡས་རྭ་ལ་སྦྱར། ཚུལ་དེ་འདྲའི་བྱང་
བགྲོད་ཀྱི་རྣམས་གཡོན་ཕྱག་བཅུ་བདུན་དང་གཡོན་རྭ་ལ་སྦྱར་ལ། ནང་
ལ་སྦྱར་ན་ལྟེ་བ་སྤྲུལ་པའི་འཁོར་ལོའི་རྩ་འདབ་རིམ་པ་བཞི་ཡོད་པའི་
གསུམ་པ་འདབ་མ་བཅུ་དྲུག་པོ་ལ། ད་ལྟ་རླུང་མི་རྒྱུ་བའི་མཚམས་
བཞི་དོར་ཏེ་གཡས་གཡོན་གྱི་རྩ་འདབ་དྲུག་རེ་ནས་རླུང་རྒྱུ་བ་ཡོད་པས་
འཕོ་བ་བཅུ་གཉིས་དང་། དེ་ཡང་གཡས་ཀྱི་འཕོ་བ་དྲུག་དང་། ཕྱེད་
ཕྱེད་དྲུག་རེ་སྟེ་བཅོ་བརྒྱད་དག་པ་གཡས་རྭ་དང་གཡས་ཕྱག་བཅས་
བཅོ་བརྒྱད་ཀྱིས་མཚོན་ལ། དེ་བཞིན་གཡོན་གྱི་འཕོ་བ་དྲུག་དང་། ཕྱེད་
ཕྱེད་དྲུག་རེ་སྟེ་བཅོ་བརྒྱད་པོ་དག་པ་གཡོན་ཕྱག་དང་གཡོན་རྭ་བཅས་



357
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
བཅོ་བརྒྱད་པོ་མཚོན། ཞེས་པའོ། །བཞོན་པ་བཅུ་དྲུག་དུས་དང་ནི།༧།
ཟླ་བ་ཡི་ནི་ཞག་ཏུ་ཤེས།༨ །ཞེས་པའི་དོན་ནི། བཞོན་པ་སྟེ་ཞབས་
འོག་གི་སྲོག་ཆགས་བཅུ་དྲུག་པོ་དེས་ཕྱི་ཟླ་བའི་དཀར་ཆ་འཕེལ་བའི་
ཚེས་ཞག་བཅོ་ལྔ་དང་། ནག་ཆ་མ་ཞུགས་ཙམ་གྱི་ཆ་གཅིག་སྟེ་བཅུ་
དྲུག་པོ་དང་། དེ་བཞིན་དུ་དམར་ཆ་བཅུ་དྲུག་པོ་དག་པར་མཚོན་ལ།
ནང་སྦྱོང་བྱེད་ལམ་གྱི་དགའ་བ་བཅུ་དྲུག་པོས་སྦྱང་བྱ་ཁམས་དཀར་
དམར་གྱི་འཕེལ་བ་བཅུ་དྲུག་པོ་སྦྱངས་པའི་སྦྱངས་འབྲས་ཡེ་ཤེས་ཀྱི་
ཆ་བཅུ་དྲུག་པོ་རྣམས་མཚོན། ཞེས་པའོ། །ཞལ་ནི་བཟའ་དགུ་དག་
དུ་ཤེས།༩ །སྤྱན་ནི་རྒྱུ་སྐར་དག་དང་སྦྱར།༡༠ །ཞེས་པ་ནི། ཕྱི་ལ་
རེས་གཟའ་བདུན། སྒྲ་གཅན་དང་དུས་མེ་སྟེ་བཟའ་དགུ་རྣམ་པར་དག་
པ་ནི་ཞལ་དགུས་མཚོན་ལ། རྒྱུ་སྐར་ཉེར་བདུན་རྣམ་པར་དག་པ་ནི་
སྤྱན་ཉེར་བདུན་གྱིས་མཚོན། ཞེས་པ་དང་། ནང་ལ་ཁྱབ་བྱེད་མ་
གཏོགས་པའི་རྩ་བའི་རླུང་བཞི་དང་། ཡན་ལག་གི་རླུང་ལྔ་སྟེ། དགུ་
པོ་དེ་རྣམ་པར་དག་པ་ཞལ་དགུས་མཚོན་ཞིང་། སྙིང་གའི་རྩ་འདབ་
བརྒྱད་པོ་རེ་རེ་ལ་གསུམ་གསུམ་གྱེས་པའི་ཉེར་བཞི་དང་། དེ་དག་
གང་ལས་གྱེས་པའི་དབུ་རྐྱང་རོ་གསུམ་སྟེ། ཉེར་བདུན་པོ་དག་པ་སྤྱན་
ཉེར་བདུན་གྱིས་མཚོན། ཞེས་པའོ༑ ༑དེ་ཡང་ཞལ་ནི་གཟའ་དགུ་



358
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
ཞེས་པའི་ཞལ་ནི་ཁ་ཡིན་ལ། ཞལ་བརྒྱུད་ཐུན་ཚོད་ཅེས་པའི་ཞལ་ནི་
དབུ་ཙམ་མོ། ཞབས་ནི་འཕོ་བ་བཅུ་གཉིས་དང་།༡༡ །དུས་བཞི་ཡང་
ནི་དེ་བཞིན་ནོ།༡༢ །ཞེས་པའི་དོན་ནི། ཞབས་བཅུ་དྲུག་པོས། ཕྱི་
ལ་ཉི་མའི་ཁྱིམ་གྱི་འཕོ་བ་བཅུ་གཉིས་པོ་གྲངས་འཛིན་རེ་རེ་བྱས་པ་དང་།
དགུན་དཔྱིད་དབྱར་སྟོན་གྱི་ཟླ་བ་གསུམ་གསུམ་ལ་དུས་ཚོད་རེ་རེ་བྱས་
པའི་དུས་བཞི་སྟེ། བཅུ་དྲུག་པོ་དག་པར་མཚོན་ལ༑ ནང་ལ་ནི། རྩ་
དང་སྦྱར་ན་ལྟེ་བའི་འཕོ་ཆེན་གྱི་རླུང་རྒྱུ་བའི་རྩ་བཅུ་གཉིས་མཚམས་
ཀྱི་སྟོང་པའི་རྩ་བཞི་སྟེ་བཅུ་གཅིག་དང་སྦྱར་ཞིང༌། རླུང་དང་སྦྱར་
ན་དེ་འདྲའི་རླུང་གཅིག་ནས་གཅིག་ཏུ་འཕོ་བའི་འཕོ་ཆེན་གྱི་རླུང་བཅུ་
གཅིག་དང་། འཕོ་བ་གསུམ་གསུམ་ལ་དུས་ཚོད་རེ་བྱས་པའི་དུས་བཞི་
སྟེ༑ བཅུ་དྲུག་པོ་རྣམ་པར་དག་པ་མཚོན་ནོ། །ཡང་ཉིན་ཞག་གཅིག་
ལ་སྣ་བུག་གི་འཕོ་བ་ལ་སྦྱར་ན། ཞག་གཅིག་ལ་སྣ་བུག་གཡས་གཡོན་
གྱི་འཕོ་བ་བཅུ་གཉིས་དང་། དེ་རྣམས་ཀྱང་ས་ཆུ་མེ་རླུང་གི་རྒྱུ་བ་བཞིར་
འདུ་བས། འབྱུང་བཞིའི་རླུང་གི་རྒྱུ་བ་བཞི་སྟེ། བཅུ་དྲུག་པོ་དག་པར་
མཚོན། ཞེས་པའོ། མཚོན་ཆ་རྣམས་ནི་སྟོང་པ་དང་།༡༣ །སྙིང་རྗེ་
ཡང་ནི་བཅུ་དྲུག་གཉིས།༡༤ །ཞེས་པའི་དོན་ནི། གཡས་ཕྱག་བཅུ་
དྲུག་གིས་ཡུལ་ཅན་སྙིང་རྗེ་སྟེ་བདེ་བ་ཆེན་པོའི་ཡེ་ཤེས་བཅུ་དྲུག་དང་།



359
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
གཡོན་ཕྱག་བཅུ་དྲུག་གིས་ཡུལ་སྟོང་པ་ཉིད་བཅུ་དྲུག་མཚོན་ལ། ཕྱག་
དང་པོ་གཉིས་ཀྱིས་ཕྱག་མཚན་གཅིག་ཐུན་མོང་དུ་བཟུང་བས་ནི་བདེ་
སྟོང་དབྱེར་མེད་དུ་སྦྱོར་བར་མཚོན། ཞེས་པའོ། །གླང་ཆེན་པགས་
པས་བགེགས་ཆེན་ཏེ།༡༥ །ཞེས་པ་ནི། ཕྱི་ལ་ཚོགས་བདག་ལ་སོགས་
པའི་བགེགས་ཀྱི་གཙོ་བོའི་པགས་པ་གྱོན་པས་བགེགས་འཇོམས་པར་
མཚོན་ལ། ངེས་དོན་དུ་དེའི་པགས་རློན་གསོལ་བས་གཏི་མུག་རྩད་
ནས་གཅོད་པར་མཚོན། ཞེས་པའོ། །དྲག་པོའི་གཟུགས་ནི་སྡུག་བསྔལ་
ཆེ༑༡༦ ༑སེལ་བར་བྱེད་པའི་གཙོ་བོའོ།༡༧ །ཞེས་པའི་དོན་ནི། བདེ་
སྟོང་དབྱེར་མེད་ཀྱི་བཟུང་རྣམ་སྒྱུ་ལུས་དྲག་པོའི་སྐུར་བསྟན་པ་ནི། སྡུག་
བདེན་ཕྲ་རགས་མ་ལུས་བསལ་ཞིང་སྤངས་བར་མཚོན། ཞེས་པའོ།།
ཁ་དོག་ནག་པོ་བྱམས་པ་ཆེ།༡༨ །ཞེས་པ་ནི། སྐུ་དྲག་ཅིང་ནག་པོར་
བསྟན་པ་དེས་ཐུགས་བྱམས་པ་ཆེན་པོ་དང་ལྡན་པར་མཚོན། ཞེས་
པའོ། །ཐོད་པའི་རྒྱན་ནི་མི་འགྱུར་བ།༡༩ །ཞེས་པའི་དོན་ནི། ཐོད་
པའི་རྒྱན་གྱིས་སྐུ་མི་འགྱུར་བ་གཡུང་དྲུང་གི་སྐུ་དང་། ཐུགས་མི་འགྱུར་
བའི་བདེ་བ་ཆེན་པོ་མཚོན། ཞེས་པའོ། །དཀྱིལ་འཁོར་ལྷ་རྣམས་
ཐམས་ཅད་དག༢༠ །རང་བཞིན་འབྱུང་བའི་དུས་དག་གོ༢༡ །ཞེས་
པའི་དོན་ནི། བརྟེན་པ་དཀྱིལ་འཁོར་གྱི་ལྷ་ཐམས་ཅད་ནི་འབྱུང་བ་



360
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
དང་འབྱུང་འགྱུར་གྱི་ཆོས་རྣམས་རྣམ་པར་དག་པའི་ཆ་ནས་བཞག།
ཅེས་པའོ། །དུས་གསུམ་དག་པ་སྐུ་གསུམ་མོ།༢༢ །ཞེས་པའི་དོན་
ནི༑ མདོར་ན་རྡོ་རྗེ་འཇིགས་བྱེད་ཀྱིས་སྐུ་གསུམ་དང་རྡོ་རྗེ་གསུམ་
གྱི་གོ་འཕང་བརྙེས་པ་དེ་ནི། རླུང་འབྱུང་འཇུག་གནས་གསུམ་གྱི་རང་
གདངས་སྐུ་གསུང་ཐུགས་རྡོ་རྗེའི་ས་བོན་ཡི་གེ་གསུམ་གྱི་གདངས་སུ་
ཤར་བའི་རྡོ་རྗེའི་བཟླས་པས་དུས་གསུམ་གྱིས་མཚོན་པའི་རླུང་འབྱུང་
འཇུག་གནས་གསུམ་གྱི་རྒྱུ་བ་རིམ་གྱིས་དག་པར་བྱས་པས་འཐོབ། ཅེས་
པའོ།། ལྷ་རྣམས་ཉིད་ཀྱི་རང་མིང་ནི།༢༣ །དང་པོར་ཨོཾ་དང་ཧཱུྃ་ཕཊ་
མཐའ།༢༤ །ཞེས་པའི་དོན་ནི། ཨོཾ་བཛྲ་ཤི་ཁ་ར་ཧཱུྃ་ཕཊ། ཅེས་པ་
དང་། ཨོཾ་ཡ་མནྟ་ཀ་ཧཱུྃ་ཕཊ། ཅེས་པ་ལྟ་བུ་རང་རང་གི་མིང་གི་ཐོག་
མར་ཨོཾ་དང་ཧཱུྃ་ཕཊ་མཐར་སྦྱར་བར་བྱ། ཞེས་པའོ། །ཐོད་པར་བཏུང་
བ་དག་པའོ།༢༥ །ཞེས་པའི་དོན་ནི། དབུས་ཀྱི་དཀྱིལ་འཁོར་ཟླུམ་
གི་ཕྱིའི་མཚམས་བཞིར་ཐོད་པ་བདུད་རྩིས་གང་བ་བཞིས་རྡོ་རྗེ་མ་ལྔ་མཚོན།
ཞེས་པའོ། །དཀྱིལ་འཁོར་བྱང་ཆུབ་ཕྱོགས་ཡིན་ནོ།༢༦ །ཞེས་པའི་དོན་
ནི༔ རྟེན་གྱི་དཀྱིལ་འཁོར་ནི་བྱང་ཕྱོགས་སོ་བདུན་རྣམ་པར་དག་པའི་རང་
བཞིན་ཡིན་ནོ། །ཞེས་བསྟན་ཏོ། །གཞོན་པ་ས་རི་སན་ཏི་ཀ༢༧ །ཞེས་
པར་བཤད་པ་མ་བྱུང་ངོ་། །མདོག་སོགས་དེ་བཞིན་གཤེགས་པ་སྟེ༢༨ །ཞེས་



361
དཔལ་རྡོ་རྗེ་འཇིགས་བྱེད་ཀྱི་དག་སྦྱོར།
པའི་དོན་ནི། དཀྱིལ་འཁོར་གྱི་ནང་གི་མཐིལ་དང་། སྟེང་ཐོག་གི་ནང་གི་
ཁ་དོག་རྣམས་ནི་དེ་བཞིན་གཤེགས་པ་ལྔ་རྣམ་པར་དག་པའོ། །ཞེས་པའོ།།
དག་པ་ཐམས་ཅད་ཤེས་པའོ༢༩ །འདི་ནི་དག་པ་ཅུང་ཟད་ཙམག་༢༠ །འཇམ་
དཔལ་རྒྱུད་ན་རྒྱས་པའོ།༣༡ །ཞེས་པ་ནི་གོ་བར་ཟད་དོ། །དེ་ལྟར་དག་པ་
སྦྱོར་བ་དེ་དག་གིས་རྡོ་རྗེ་འཇིགས་བྱེད་ཀྱི་རྣལ་འབྱོར་འདི་ལ་ཟུང་འཇུག་ཏུ་
བགྲོད་པའི་ཐབས་ལམ་ཆ་ཚང་བ་ཡོད། ཅེས་སྟོན་པའོ། །
ཚུལ་འདི་མཁན་མིང་ཤ་ས་ནས། །
ག་ མཁས་པའི་དགོངས་པ་ཇི་བཞིན་བཀོད།
དགེ་དེས་སྐྱེ་བའི་ཕྲེང་བ་རུ། །
གཤིན་རྗེ་གཤེད་ཀྱིས་རྗེས་འཛིན་ཤོག །
ཤེས་



362
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
ཨོ་གྲུབ་པར་གྱུར་ཅིག།
༄༅། །འདིར་རྒྱལ་བ་ཀུན་གྱི་ཡུམ་གྱུར་དཔལ་ལྡན་དམག་ཟོར་
རྒྱལ་མོ་ཉིད་ཀྱི་བསྙེན་པ་ཇི་ལྟར་བྱ་བའི་ཚུལ་ཚད་ལྡན་རྣམས་ཀྱི་གསུང་
ནས་འབྱུང་བ་འཁྲུལ་མེད་ཟིན་ཐོར་འགོད་པ་ལ། དེ་ཡང་དཔལ་ལྡན་
ལྷ་མོ་འདི་ཉིད་ངེས་པའི་དོན་དུ་དབྱངས་ཅན་མ་ཁྲོས་མ་རྡོ་རྗེ་རོ་ལང་
མ་ཡིན་ཏེ། ཇི་སྐད་དུ། ཕྱི་རོལ་ཉིད་དུ་དགྲ་བགེགས་གདུག་པའི་
གཤེད། །ནང་དུ་བཅོམ་ལྡན་གཤིན་རྗེའི་གཤེད་ཉིད་ལ། །ཟག་མེད་
བདེ་བ་ཆེན་པོ་སྟེར་མཛད་པ། །ཞེས་དང་། དུས་གསུམ་རྒྱལ་བའི་
ཡུམ་གཅིག་དབྱངས་ཅན་མ། །གདུག་པ་འདུལ་ཕྱིར་དྲག་མོའི་སྐུར་
བསྟན་པ། །ཞེས་གསུངས་པ་ལྟར་མང་ངོ། །འོན་ཀྱང་། བསྟོད་པ་
ལས། འཇིག་རྟེན་འདས་ཀྱང་འཇིག་རྟེན་ཚུལ་བཟུང་ནས། །ཞེས་
པ་ལྟར། རྒྱལ་བའི་བསྟན་པ་སྲུང་བའི་ཕྱིར་དུ་འཇིག་རྟེན་སྐྱེ་རྒྱུད་དང་
མཐུན་པའི་ཚུལ་ཇི་ལྟར་བསྟན་པ་ནི། སངས་རྒྱས་འཁོར་བ་འཇིགས་
ཀྱི་དུས་ལྷ་མོ་འོད་ཟེར་ཅན་མ་ཞེས་པ་དང་། སངས་རྒྱས་གསེར་ཐུབ་
དུས་ལྷ་མོ་དཔལ་བརྟན་དང༌། སངས་རྒྱས་འོད་སྲུང་གི་དུས་ལྷ་མོ་
མཎྜ་ཞེས་པར་གྱུར་ལ། འོད་སྲུང་བསྟན་པའི་མཇུག་ཏུ་ལྷ་མོ་ཁྱོད་ཉི་
མའི་གཉེན་དང་སྨོན་ལམ་ལྷན་ཅིག་པས། ཞིང་འདིར་ཐུབ་བསྟན་སྲུང་



363
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
དང་སྤེལ་མཛད་པས། །ཞེས་གསུངས་པ་ལྟར་སྨོན་ལམ་གྱི་དབང་
གིས་སངས་རྒྱས་ཤཱཀྱ་ཐུབ་པའི་བསྟན་པ་ལ་དཔལ་ལྡན་ལྷ་མོ་དམག་
ཟོར་མར་གྱུར་ནས་ཐུབ་བསྟན་སྐྱོང་བའི་སྲུང་མར་གྱུར། དེ་ལྟ་བུའི་
ལྷ་མོ་འདི་ལ་རྒྱ་བོད་ཀྱི་གྲུབ་ཐོབ་རྣམས་ཀྱིས་གཟིགས་ཚུལ་དང་རྒྱུད་
སོ་སོ་ནས་ཀྱང་སྐུ་མདོག་དང་ཕྱག་མཚན་མི་འདྲ་བ། སྔགས་མི་འདྲ་
བ༑ འཁོར་མི་འདྲ་བ་མང་སྟེ། དཔེར་ན། ལྷ་མོ་དུད་སོལ་མ། ལྷ་
མོ་དམག་ཟོར་མ། ལྷ་མོ་དུས་མཚན་མ། ལྷ་མོ་ར་བྱུང་རྒྱལ་མོ། ལྷ་
མོ་ནམ་གྲུ་མ། ལྷ་མོ་གཤོག་རྒོད་མ། ལྷ་མོ་ཙཎྜི་ཀ། ལྷ་མོ་རེ་མ་ཏི།
ཀླུ་མོ་རེ་མ་ཏི། གནོད་སྦྱིན་རེ་མ་ཏི། བདུད་མོ་རེ་མ་ཏི། དཔྱིད་ཀྱི་
རྒྱལ་མོ། དབྱར་གྱི་རྒྱལ་མོ། སྟོན་གྱི་རྒྱལ་མོ། དགུན་གྱི་རྒྱལ་མོ།
ཨ་ཕྱི་མ་སོགས་མང་སྟེ་བསྟོད་པ་ལས། མིང་བརྒྱ་མ་ལ་མཚོན་སྟོང་
མ༑ ༑ཞེས་པ་ལྟར་རོ། །གསེར་འོད་དམ་པའི་ཀུན་ཤེས་ཀོའུ་ཌི་ནའི་
ལེའུ་ལས་ཀྱང་རྒྱ་ཆེར་གསུངས་སོ། །དེ་ལྟ་བུའི་དཔལ་ལྡན་དམག་
ཟོར་རྒྱལ་མོ་འདི་ཉིད་ཀྱི་བསྙེན་པ་ཇི་ལྟར་བྱ་བའི་ཚུལ་ལ་། སྦྱོར་བ་
དང༌། དངོས་གཞི། མཇུག་གསུམ་ལས། དང་པོ་ནི། བསྙེན་པ་ལ་
འཇུག་པའི་སྔོན་དུ་ཕྱི་ནང་གསང་བའི་རྟེན་རྣམས་ཚོགས་པར་བྱས་ན་
སྲུང་མ་དྲི་ལྡན་པདྨའི་ཚལ་ལ་བུང་བ་འཁོར་བ་བཞིན་འདུ་བར་གསུངས་



364
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
པས། དེ་ལ་ཡང་བྲིས་སྐུ་མཚན་ཉིད་ཚང་བ་ཞིག་བྱུང་ན་ལེགས་པས་
དེའི་ཚུལ་ནི། འབྲི་གཞི་དར་ནག་ལ་ནལ་བུའི་ཕྲུ་མ་བསླན་པའམ། དེ་
མ་རྙེད་ན་ནལ་བུའི་ཁྲག་བྱུགས་པས་ཀྱང་དོད་ཐུབ་ཙམ་དུ་རུང་བར་
གསུངས་པས་དེ་ལྟ་བུའམ་དགེ་བའི་བཤེས་གཉེན་ཁྱད་པར་ཅན་གྱི་སྤུར་
རས་བྱུང་ན་ལེགས་ལ། གལ་ཏེ་མ་རྙེད་ན་སྦྱིན་བདག་གམ། ཚོང་
པ་དད་པ་ཅན་གྱི་ལག་ནས་བྱུང་བའི་རས་བཟང་པོ་ལ། བླ་མ་དགེ་
བའི་བཤེས་གཉེན་གྱི་སྒྲུབ་གནས་དང་། རྣལ་འབྱོར་མ་ཚད་ལྡན་གྱི་
དཀྱིལ་འཁོར་སྒྲུབ་པའི་ས་དང་། སྐྱེས་བུ་དམ་པ་ཁྱད་པར་ཅན་གྱི་
ཞབས་རྗེས་ཀྱི་ས་དང་། གཞན་ཡང་བཀྲ་ཤིས་ཤིང་བྱིན་ཆགས་པའི་
ས་གང་རྙེད་ས་དཀར་དང་བསྲེས་པ་ལ་བྱང་སེམས་དཀར་དམར་དངོས་
སམ། །མ་རྙེད་ན་ཅུང་ཞི་དང་སིན་དྷུ་ར། མཚལ་ཆེན་གསུམ། བདུད་
རྩི་རིལ་བུ། གུ་གུལ། གུར་གུམ། ལྷ་མོའི་སྐུ་གསུང་ཐུགས་ཀྱི་སྣང་
བ་ཐོབ་པའི་སྔགས་པ་ནུས་པ་ཅན་དང་། བླ་མ་བཟང་པོའི་ཤངས་
མཚལ་དང་། གདུང་རུས་ཀྱི་ཐལ་བ། སྨན་སྣ་ཚོགས་རྣམས་ཞིབ་
མོར་བྱས་པའི་ཕྱེ་མ་ཅུང་ཟད་ཀྱང་བསྲེས་པའི་རས་གཞི་ལེགས་པར་
བརྐྱངས་ལ། ལྷ་བཟོ་བ་དབང་དང་རྗེས་གནང་ཐོབ་ཅིང་དམ་ཚིག་
སྡོམ་པ་དང་ལྡན་པས་དུས་ཆེན་གསུམ་མམ། གཟའ་སྐར་བཟང་པོའི་



365
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
ཉིན་སྐྱེ་བོ་རྒྱུ་འཕྲུལ་མེད་པའི་གནས་དབེན་པར། སྒོག་གཅིག་མ།
བཙན་དུག། གྲི་ཁྲག། ཚིལ་ཆེན། ག་བུར། ཙནྡན་རྣམས་བསྲེས་
པའི་སྣག་ཚས་སྐྱ་རིས་ཡོངས་སུ་རྫོགས་པ་བྲིས་ལ་གཙོ་མོའི་ཐུགས་ཀའི་
ཐད་དུ་རྡོ་རྗེ་བེ་ཅོན་སྦྱོ༔ཡིག་གིས་མཚན་པ་ལ་བྱོབདུན་མ་སྤེལ་ཚིག་
དང་བཅས་པས་བསྐོར་བ་དང་། གནས་གསུམ་དུ་འབྲུ་གསུམ་རྣམས་
འབྲི། དེ་ཡང་ལྷ་མོ་འཁོར་བཅས་མངོན་རྟོགས་ལྟར་དང་། གོང་དུ་
རྡོ་རྗེ་འཇིགས་བྱེད་ཞལ་གཅིག་ཕྱག་གཉིས་པ་ཡུམ་བཅས་དང་། ཆོས་
འདིའི་བླ་མ་རྒྱུད་པ་རྣམས་འབྲི་རུང་ཞིང་ལྷ་མགྲོན་གཞན་མང་པོ་མི་
འབྲི། བཞེངས་གྲུབ་མ་ཐག་རབ་གནས་ཚུལ་དང་མཐུན་པར་བྱ། བླ་
མ་གོང་མ་རྣམས་ཀྱིས་རི་མོ་རྣམས་ཉིན་གཅིག་ལ་ཚར་བ་བྱུང་ན་
ལེགས་ཤིང༌། དེ་ལྟར་མ་བྱུང་ནའང་འགོ་བརྩམས་པ་ནས་མཇུག་གི་
བར་དམ་ཚིག་མི་གཙང་བའི་མི་སོགས་ཀྱིས་མ་མཐོང་བ་གལ་ཆེ་བར་
གསུངས། དེ་ལྟ་བུའི་བྲིས་སྐུ་དེ་བསྙེན་སྒྲུབ་གྱི་དུས་མ་གཏོགས་རྒྱུན་
ང་གཞན་སུས་ཀྱང་མ་མཐོང་བར་བཅང་ན་ཆོས་སྐྱོང་ལུས་དང་གྲིབ་
མ་བཞིན་དུ་འགྲོགས་པར་འགྱུར་པ་ཡིན་གསུངས།
༈ དེ་ནས་ཕྱི་རྟེན་རྟ་ནག། དྲེའུ་རྐྱང་སེར། གཡག་ནག།
ལུག་ནག་སོགས་འབྲས་བུ་མ་ཉམས་པ་ལ་ཤིང་ལྟག་མའམ་ཤུག་པའི་
པར་གd



366
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
བྱང་བུར་ཆོས་སྐྱོང་གི་སྔགས་སྤེལ་ཚིག་དང་བཅས་པ་བྲིས་ལ། སྲ་
རྩིས་ལེགས་པར་མནན་པ་ཤུབས་དང་བཅས་སེམས་ཅན་དེའི་རྐེ་ལ་
བཏགས། ལྷ་མོར་བསྐྱེད་དེ་མཆོད་གཏོར་ཕུལ་ནས་འདི་དཔལ་ལྡན་
ལྷ་མོ་འཁོར་དང་བཅས་པ་ལ་རྟེན་དུ་འབུལ་བ་ཡིན་པས་རྟེན་ལས་མ་
འདའ་འབེམ་ལས་མ་གཡོ་བར་བདག་ཅག་འཁོར་དང་བཅས་པ་སྲུང་
ཞིང་སྐྱོབས་པར་མཛད་དུ་གསོལ། ཞེས་པ་ལྟ་བུའི་འཕྲིན་བཅོལ་བྱས་
ལ་སེམས་ཅན་དེ་རྣམས་རང་གནས་ཀྱི་ཉེ་སྐོར་དུ་བཞག་གོ། དེའི་ཆོ་
ག་ལག་ལེན་དང་བཅས་པ་ལོགས་སུ་ཤེས་པར་བྱ། ཕྱི་རྟེན་གྱི་རྟ་དྲེལ་
སོགས་གལ་ཏེ་མ་འབྱོར་ན་རི་མོར་བྲིས་པས་ཀྱང་རུང་ངོ་། །ཡང་
བྱ་རོག་གི་གསོབ་མ་ཉམས་པའི་ཁོག་ཏུ་རོ་རས་སམ་ཞིང་ལྤག་ལ་ལྷ་
མོའི་ཙ་ཀ་ལི་བྲིས་པ་རབ་གནས་ཅན་དང་། འབྲུ་སྣ་སྨན་སྣ་སོགས་
ཀྱིས་ནང་ཁེངས་པར་བྱས་གཤོག་པ་བརྐྱངས། མགུལ་དུ་དར་ནག་
ལ་བླ་མ་བརྒྱུད་པའི་མཚན་དང༌། བཀའ་སྒོའི་མཇུག་ཏུ་རྟེན་ལས་མ་
འདའ། འབེམ་ལས་མ་གཡོ་བར་བདག་ཅག་འཁོར་དང་བཅས་པ་
རྣམས་སྲུང་ཞིང་སྐྱོབས་པར་མཛད་དུ་གསོལ། ཞེས་པ་ལྟ་བུའི་འདོད་
གསོལ་བྲིས་པ་བཏགས་ལ་ལྷ་མོར་བསྐྱེད་བསྟིམ་མཆོད་བསྟོད་བརྟན་
བཞུགས་མངའ་གསོལ་བྱས་ལ། མིས་མི་མཐོང་བར་མགོན་ཁང་ངམ་



367
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
སྒྲུབ་ཁང་དུབཞུགས་སུ་གསོལ།
༈ ནང་རྟེན་ནི། ནལ་བུ་རབ་གྲིར་ཤི་བ། མ་རྙེད་ན་རིམས་
ཀྱིས་ཤི་བ་མ་ཡིན་པའི་རླུད་བུ་བཤུས་པའི་གསོབ་མ་ཉམས་པར་བྱ། དེའི་
སྙིང་གའི་ཐད་ཀྱི་བྲང་ལྤགས་ལ་ལྷ་མོའི་སྐུ་དར་ནག་ལ་བྲིས་པ་བསླན་
གསོབ་དེའི་གསང་གནས་ནས་སྤྱི་གཙུག་ཏུ་སླེབ་པའི་སྲོག་ཤིང་ལ་དུག་
ཁྲག་གིས་བྱུག། གསོབ་ཀྱི་སྙིང་གའི་ཐད་དུ་ནལ་བུའི་ཕྲུ་མ་ལ་གྲི་ཁྲག་
གིས་སྔགས་བྲིས་པ་སྲོག་ཤིང་ལ་ཕྱིར་བསྟན་ནས་འབྲི། དེའི་ཐོག་ནས་
དར་ནག་གིས་དཀྲིས་ལ་རོ་སྐྲའི་སྐུད་པས་བཅིང་། འབྲི་གཞི་དེ་འདྲ་
མ་རྙེད་ན་རོ་རས་སམ་མི་ཤི་བའི་རོ་ལ་ཡུད་ཙམ་བཀབ་པའི་ཤོག་བུས་
ཀྱང་རུང་ངོ་། །གཞན་ཡང་ཁྲག་སྣ་ཚོགས་ཚད་མཚོན་སྣ། འབྲུ་
སྣ༑ ཟས་སྣ་ཚོགས་ཀྱིས་སྙིང་ག་མན་ཆད་བཀང་ལ། དེ་ཡན་མགྲིན་
པ་མན་ཆད་རོ་རས་སམ་ཤོག་བུ་ལ་གྲི་ཁྲག་གིས་བྱུགས་པ་ལ་སྔགས་
སྤེལ་ཚིག་ཅན་བྲིས་པས་ཁེངས་པར་བཀང་། མགོ་བོའི་ནང་དུ་བླ་མ་
བརྒྱུད་པའི་མཚན་སྔགས་དང་བཀའ་བསྒོ་དམ་བསྒྲགས་བྲིས་པས་
བཀང་
། དེའང་གཉན་པར་འདོད་ན་འབོད་རྦད་བསད་གསུམ་ཁོ་ནའི་
སྔགས་སྤེལ་ཚིག་ཅན་གྱིས་ཁེངས་པ་དང་། བཀའ་བསྒོ་ཡང་དེ་ལྟར་
བྱས་པས་ཁེངས་པར་བྱའོ། །དེ་ནས་གསོབ་དེའི་ཕྱི་ངོས་ལ་ནལ་བུ་



368
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
སྐྱེས་པའི་བུད་མེད་ཀྱི་མངལ་ཁྲག་དང་། མཚལ་གྱི་ཐིག་ལེ་བྱེད། དར་
ནག་གི་གོས་དང་རལ་བ་ནག་པོ་བྱེད། རྨ་བྱའི་སྒྲོ་ཕོད་བཙུགས་ལ་
མགོ་བོར་གདུགས་ཕུབ། ལག་པ་གཉིས་སུ་རྒྱལ་མཚན་གཏད་ལ་བསྐྱེད་
བསྟིམ་བཀའ་བསྒོ་བརྟན་བཞུགས་མངའ་གསོལ་བཀྲ་ཤིས་སོགས་བྱས་
ལ༑ དར་ནག་ལ་སོགས་པས་གཡོགས། ཉི་འོད་ཀྱི་སྣང་བ་སོགས་
མི་ཕོག་པའི་མུན་པ་ནག་པོ་འབྱུང་བའི་ཐབས་བྱས་ནས། སུས་ཀྱང་
མི་མཐོང་བར་བྱ་ཞིང་སུ་ལ་ཡང་མི་བསྟན། དེ་འདྲ་བའི་རྟེན་བཅའ་
ཡོད་པའི་གཏམ་ཡང་མི་སྨྲ་བར་སྒྲུབ་ཁང་གི་ཕུག་གམ་མགོན་ཁང་དུ་
བཞུགས་སུ་གསོལ།
༈ གསང་བའི་རྟེན་ནི། ནལ་བུའི་སྙིང་རྩ་གསུམ་མ་ཉམས་
པར་བླང་ལ་རྩ་སྦུབས་རྣམས་སུ་ཕྱེ་མས་བརྒྱངས་ཏེ་ལེགས་པར་སྐམ་
པ་དང་ཕྱེ་མ་གཏན་ལ་རྩ་དབུས་མར་ཞིང་ལྤགས་སམ་དར་ནག་ལ་ལྷ་
མོའི་སྐུ་ཚོན་གང་བ་ལྷ་བཟོ་དམ་སྡོམ་ལ་གནས་པས་སྐར་མ་རྒྱལ་ལ་
ཚང་བར་བྲིས་པ་དང་། རྡོ་ཕ་ཝང་ལ་པདྨ་རཀྟས་བྱོབྲིས་པ་བཞུགས།
རྩ་གཡས་གཡོན་གཉིས་ལ་སྨན་དང་རིན་པོ་ཆེའི་ཕྱེ་མ་དང་སྲོག་སྔགས་
སྤེལ་ཚིག་ཅན་གྲི་ཁྲག་གིས་བྲིས་པ་རྣམ་བཅུག་ལ། ཕྱི་ནས་དར་དམར་
ནག་གིས་བསྒྲིལ་ཏེ་སྲིན་བུ་འཇུག་པ་སོགས་ཀྱི་ཉེན་མེད་པར་བྱས་ལ།



369
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
མུ་ཏིག་དང་། མགྲོན་བུ་སྤེལ་བའི་དར་དཔྱང་འཕྲུལ་མས་བརྒྱན། བྲག་
ནག་པོ་ལ་སྐྱེས་པའི་སྨྱུག་མ་ཡི་དམ་གྱི་ང་རྒྱལ་གྱིས་དུས་སུ་བཏུས་པ་
ལ་མཚལ་ཆེན་གསུམ་གྱིས་བྱུག། བྱ་རོག་གི་སྒོ་གསུམ་མེས་མ་བཞུར་
བས་བརྒྱན་པའི་སྒྲོའི་བར་གསུམ་དུསྦྱོ་བདུན་མའི་སྔགས་བརྩེགས་ནས་
བྲིས་པའི་མཐར་དཔལ་ལྡན་ལྷ་མོ་འཁོར་དང་བཅས་པ་རྟེན་འདི་ལ་
བརྟན་པར་བཞུགས་ནས་བདག་ཅག་འཁོར་དང་བཅས་པ་སྲུང་ཞིང་
སྐྱོབ་པར་མཛད་དུ་གསོལ། ཞེས་པ་གྲི་ཁྲག་སོགས་ཀྱིས་བྲིས་པ་ལ་
མདེའུ་གནམ་ལྕགས་ཚང་མ་མ་ཉམས་པ་རབ། མ་བྱུང་ན་གྲི་ལྕགས་
ཀྱིས་མདེའུ་བྱས་ཏེ་བཟོ་བོ་མ་གཏོགས་པའི་མི་ལག་མི་བརྒྱུད་པ། འགོམ་
ཡུག་སོགས་མ་སོང་བར་བགྱིས་ལ་མདའ་དེའི་མགུལ་དུ་སྔར་གྱི་སྙིང་
དེ་གདགས་ལ་ལྷ་མོ་བསྐྱེད་བསྟིམ། མཆོད་གཏོར་འཕྲིལ་བཅོལ་སོགས་
བྱ༈ གསང་རྟེན་གྱི་སྙིང་དེ་སྒྲུབ་དུས་དཀྱིལ་འཁོར་གྱི་སྟེང་། རང་
འདུག་དུས་མལ་གྱི་སྟེང་། ཡུལ་གཞན་ལ་འགྲོ་དུས་མཆན་ཁུང་གཡོན་
དུ་གདགས། གཞན་སུས་ཀྱང་མ་རེག་པར་བྱ། འདིས་ལུས་དང་གྲིབ་
མ་བཞིན་དུ་མི་བྲལ་བར་འགྱུར། ལྷ་མོའི་སྐུ་འབག་སོགས་བཞེངས་
ན་དེའི་ཐུགས་ཀར་བཅུག་པས་སྐུ་དངོས་དང་ཁྱད་པར་མེད་པ་གཅིག་
འོང་བ་ཡིན་གསུངས། ནལ་བུ་ནི། མ་བུའམ་མིང་སྲིང་ཉལ་པོ་བྱས་



370
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
པའི་ཕྲུ་གུ་ལ་ཟེར་ཞིང་། དེའི་ཐོད་པའི་གདོང་ལ་སྲུབ་ཡོད། འདིར་
དེའི་ཤ་ཁྲག་སོགས་དགོས་པ་རྣམས་ཆེད་དུ་བསད་པ་མི་དགོས། རང་
ཤིས་ཆོག་གོ། །གསང་རྟེན་སོགས་དངོས་མ་རྙེད་ན་བཅོས་མའི་ནང་
དུ་སྔགས་གཞུག་པ་དང་ཆོས་སྐྱོང་དུ་བསྐྱེད་པ་སོགས་བྱས་ཏེ་བཅངས་
པ་ཆེན་པོ་དུ་མའི་ཕྱག་ལེན་ལ་མཛད་འདུག་པ་རུང་བར་མངོན་ནོ། །དེ་
ལྟར་བརྒྱུད་ལྡན་དམ་པའི་མན་ངག་ཤིན་ཏུ་གསང་བ་བཞིན་ལག་ལེན་
དུ་བསྟར་ནས་ལེགས་པར་འདུ་བྱའོ། ༈ །བསྙེན་པ་ལ་འཇུག་པའི་
ཞག་ཁ་ཤས་ཀྱི་གོང་ཙམ་ནས་བསྙེན་པ་མཐར་ཕྱིན་ཅིང་བར་ཆད་མི་
འབྱུང་བའི་ཕྱིར་དཀོན་མཆོག་གི་མཆོད་པ། དགེ་འདུན་ལ་བསྙེན་
བསྐུར། མདོ་སྡེ་ཟབ་མོ་ཀློག་པ། ས་ཙཚ་འདེབས་པ། དབུལ་ཕོང་
ལ་སྦྱིན་པ་གཏོང་བ། གཏོར་མ་བརྒྱ་རྩ། ཆ་གསུམ་སོགས་ཚོགས་
གསོག་ལ་འབད་པ་དང་། ཁྱད་པར་རང་གི་རྩ་བའི་བླ་མ་དངོས་སུ་
བཞུགས་ཡོད་ན་ལུས་ལོང་སྤྱོད་ཀྱི་བསྙེན་བཀུར་དང་བསྙེན་སྒྲུབ་ཀྱི་
གནང་བ་ཞུ་ཞིང༌། མ་བཞུགས་ཚེ་རང་གི་མདུན་གྱི་ནམ་མཁར་རྩ་
རྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་སོགས་དངོས་སུ་བཞུགས་
པར་མོས་ནས་ཡན་ལག་བདུན་པ་མཎྜལ་དང་བཅས་པ་ཕུལ་ཏེ་གནང་
བ་ཞུ་བར་བཀས་གནང་བ་སྦྱིན་པར་བསམ། དམ་ཚིག་སྡོམ་པ་ཡལ་



371
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
བར་འདོར་བ་ནི་ཆོས་སྐྱོང་གིས་སྤོང་བར་གསུངས་པས་དབང་བདག་
འཇུག་སོགས་ཀྱི་སྒོ་ནས་དམ་སྡོམ་ཉམས་ཡོད་ན་སོར་ཆུད་ངེས་སུ་བྱ་
ཞིང་། སྲུང་མ་སྤྱི་སྒོས་ཀྱི་བསྐང་བཤགས་འཕྲིན་བཅོལ་སོགས་ནན་
ཏན་དུ་བྱེད་པ་གལ་ཆེ། དེ་ནས་སྐྱེ་བོ་སྡིག་ཅན་དང་ནག་ཕྱོགས་ལ་
དགའ་བའི་མི་མ་ཡིན་གདུག་པ་ཅན་མི་གནས་པ། ཉིན་མོ་སྐྱེ་བོའི་རྒྱུ་
འདུག་ཉུང་ཞིང་མཚན་མོ་ཀླག་ཅོར་གྱི་སྒྲ་ཆུང་བ་སོགས་བསམ་གཏན་
དང་རྗེས་སུ་མཐུན་པའི་དབེན་པའི་གནས་སུ་ཐོག་མ་ཉིད་ནས་གཞན་
ལ་གསང་ན་བར་ཆད་ཆུང་བས་བསྙེན་སྒྲུབ་བྱེད་པའི་གཏམ་ཙམ་མི་
སྨྲ་བར་མཚམས་བཅད་པར་བྱ། དེ་ཡང་སྒྲུབ་ཁང་ཡིད་དུ་འོང་བར་
བྱི་དོར་བྱས་ལ། བདུད་རྩི་ལྔས་ཆག་ཆག་གདབས། བགེགས་མི་
འཇུག་ཅིང་གྲིབ་སེལ་བ་ལ་སྔགས་པས་བ་བྱུང་ལྔས་ཆག་ཆག་བྱ། རང་
གི་མལ་འོག་ཏུ་འབྲུ་དཀར་སོགས་ཀྱི་གཡུང་དྲུང་གཡས་སུ་འཁྱིལ་བ་
འབྲི། དེའི་སྟེང་དུ་རྩྭ་ཀུ་ཤའམ་དུར་བ་མ་འཁྲུགས་པར་ཅུང་ཟད་བཏིང་
སྟེ༑ འབོལ་སྟན་སོགས་རྒྱབ་ཅུང་ཟད་མཐོ་བ་བཤམས། རང་གི་
མདུན་ཐད་དུ་ཡི་དམ་དང་། སྔར་བཤད་པ་ལྟར་གྱི་ཆོས་སྐྱོང་གི་བྲིས་
སྐུ་བཀྲམ། གསང་རྟེན་གྱི་སྙིང་གདགས་པའི་མདའ་བྲིས་སྐུའི་མདུན་
ཐད་དུ་འོང་བའི་ཐབས་བྱས་ལ་བཞག་གོ། །



372
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
༈ བསྙེན་པའི་སྐབས་མཎྜལ་ལ་བརྟེན་པ་དང་། གཏོར་མ་
ལ་བརྟེན་པ། བྲིས་ཐང་ལ་བརྟེན་པ་རྣམས་ལས། དང་པོ་ལྟར་བྱེད་
ན་བྲིས་སྐུའི་མདུན་དུ་ས་སྟེགས་གཙང་མ་གྲུ་བཞི་པ་མི་རུས་དང་ལྡོང་
རོས་དང་སྐག་སྦྱར་བས་བྱུགས་པ་ལ་ཆོས་འབྱུང་མཐིང་ནག་རྩེ་མོ་བྲིས་
སྐུའི་ཕྱོགས་སུ་བསྟན་པའམ་མདུན་དུ་བསྟན་པ་ཡང་མཁས་གྲུབ་གོང་
མའི་ཕྱག་ལེན་ལ་འདུག་པས་རང་གི་མོས་པ་དང་བསྟུན་པས་ཆོག།
ཆོས་འབྱུང་གི་རྩེ་ནས་ཟླུམ་པོ་གཉིས་བསྐོར་བའི་བར་སྔོན་པོ། ནང་
གི་ཟླ་གམ་ལྗང་ཁུ། ཟླུམ་པའི་ཕྱི་རོལ་གྱི་གྲུ་བཞིའི་ཤར་དཀར། ལྷོ་
སེར། ནུབ་དམར། བྱང་ལྗང་། དེའི་ཕྱི་རོལ་ཏུ་དུར་ཁྲོད་ཀྱི་མཚན་
མ་ཚང་བ་བཅས་རྡུལ་ཚོན་ནམ་ཆུ་ཚོན་གྱིས་འབྲི། དེའི་དབུས་སུ་མཉྩའི་
ཁར་ལྷ་མོའི་སྐུ་རབ་གནས་ཅན་ཡོད་ན་བཞུགས་སུ་གསོལ། མེད་ན་
རྡོ་རྗེ་བེ་ཅོན་བྱོ༔ཡིག་གིས་མཚན་པ་བཞག།
༈ གཏོར་མ་ལ་བརྟེན་པར་འདོད་ན་བྲིས་སྐུའི་མདུན་དུ་སྟེགས་
ཀྱི་ཁར་མི་རུས་ཀྱི་ཕྱེ་མ་སོགས་ཀྱིས་བྱུགས་པའི་རས་གཞི་ལ་ཆོས་
འབྱུང་མཐིང་ནག་བྲིས་པའི་སྟེང་དུ་ཁྲག་གིས་སྦགས་པའི་འབྲུ་ནག་གི་
ཚོམ་བུ་བཀོད། མཚན་ལྡན་ནལ་ཐོད་དམ་མ་རྙེད་ན་ཐོད་པའི་སྣོད་
གཞན་ནམ་རིན་པོ་ཆེའི་སྣོད་གཙང་མ་གས་ཆག་བུག་རྡོལ་མེད་པའི་



373
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
ནང་དུ་ནས་ནག་རྗེན་བཏགས་ཀྱི་ཕྱེ་མ། བཟང་སྨན་དང་། བདུད་
རྩི་རིལ་བུ་བཏབ་པའི་ཆང་གར་མ་དང་། མར་ཁུ་ཚགས་ལེགས་པར་
ཆོད་པས་སྦྲུས་པའི་ཟན་གྱི་རྟེན་གཏོར་ཟུར་གསུམ་འབྲི་མོག་སོགས་ཀྱི་
བྱུག་ཤིང་། ཤ་ཁྲག་སྣ་ཚོགས་ཀྱིས་བརྒྱན་པ་བརྗིད་རྔམ་ཅན་རྩེ་མོ་
རྡོ་རྗེ་བེ་ཅོན་ནམ་མདའ་དར་ཙ་ཀ་ལི་བཙུགས་པ་ཁྲིའུའི་ཁར་བཞག།
མཐའ་བསྐོར་དུ་མཐེབ་ཀྱུ་བརྒྱ་རྩ་བརྒྱད་ཁ་ནང་བལྟས་བསྐོར། མཐེབ་
སྐྱུ་རྣམས་ཕྱིར་ཐལ་བ་དང་སྣོད་མ་ཁེངས་པ་མི་བྱ། སྟེང་ནས་དར་
ནག་གི་གུར་ཕུབ། ཐུན་རེ་བཞིན་ཁ་གསོས་ཏེ་འབུལ་རྒྱུའི་གཏོར་མ་
ཟུར་གསུམ་གྱི་རྒྱུ་གོང་མཚུངས་དང་། རྒྱས་པ་བྱེད་ན་ལྷ་མོ་གཙོ་འཁོར་
ལ༑ ཕེབས་གཏོར། བསྐངས་གཏོར། བཟླས་གཏོར་རྣམས་ཕྱག་
ལེན་མཐོང་བརྒྱུད་ལྟར་བཟོ་བཀོད་རྒྱན་སྤྲོས་གང་རྒྱས་བྱས་ཏེ་ཕུད་མ་
ཉམས་པའི་ཤ་སྣ་སྒོག་བཙོང་ལ་ཕུག་སོགས་བཟའ་བཅའ་གཙང་མ་ཅི་
འབྱོར་བས་བསྐོར། དེ་ཡང་ཕེབས་གཏོར་ནི་ཞི་བའི་དབང་དུ་བྱས་
ཏེ་ཟླུམ་གཏོར་དཀར་པོ་ཆེ་བ་ལ་ལོ་མ་མེ་ཏོག་སོགས་ཀྱི་རྒྱན་ཅི་མཛེས་
བྱས་པ་རྩེ་མོར་ཉི་ཟླས་བརྒྱན་པ། བསྐང་གཏོར་རྒྱས་པའི་ལས་དང་
མཐུན་པ་གྲུ་བཞི་སེར་པོ་མར་རྒྱན་ཅི་མཛེས་ཀྱིས་རྩེ་མོར་ནོར་བུ་འབར་
བས་མཚན་པ། བཟླས་གཏོར་དབང་དྲག་གི་ལས་དང་མཐུན་པ་གྲུ་



374
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
གསུམ་པ་བྲང་གསུམ་བརྩེགས་ཀྱི་དབུས་ནག་པོ། དེའི་ཕྱི་དམར་པོ།
དེའི་ཕྱི་མེ་རིས་བརྒྱན་པ། དེ་གསུམ་ཀའང་རང་འདྲའི་འཁོར་གྱི་ལྷ་
གྲངས་ཀྱིས་བསྐོར་བ། གསང་བྱེད་ཆང་ཆུ་ནང་མཆོད་རྣམས་ཀྱིས་
གསང་ཞིང་དགོས་པ་ནི། བོ་དོང་པཎ་ཆེན་གྱི་སློབ་མ་ཞིག་གིས་མཛད་
པའི་བདེ་མཆོག་རྣམ་བཤད་ཞིག་ཏུ། ཐོག་མར་ཆང་གིས་བྲན་པ་ནི་
ཆང་གཏོར་རྫས་ཀྱི་རྒྱུར་མེད་མི་རུང་ཡིན་པས་ཟན་ལ་ཆང་བསྲེ་རྒྱུ་
མ་བྱུང་བའི་ཉེས་པ་ཁེག་བྱེད་གཏོར་རྫས་ཀྱི་ཕྱིར་དུ་དང་། དེ་ནས་
ཆུས་མི་གཙང་བ་དག་ཕྱིར་གསང་གཏོར་དང་། ནང་མཆོད་ཀྱི་བདུད་
རྩི་ལྔའི་རང་བཞིན་དུ་བྱིནགྱིས་བརླབ་ཆེད་བྲན་པ་ཡིན་ཞེས་བཤད་པ་
ལྟར། པཎ་ཆེན་བཟང་པོ་བཀྲིས་པས་ཀྱང་དེ་ལྟར་བཤད། མཚམས་
གྲོལ་གྱི་བར་བགུལ་བསྐྱོད་མི་དགོས་པ་དང་། བྱི་བ་སོགས་ཀྱིས་གནོད་
འཚེ་མི་འབྱུང་བའི་ཐབས་བྱ་ལ་དེ་རྣམས་བྲིས་ཐང་གི་མདུན་དྲང་པོར་
འབུལ་བའི་གོ་རིམ་ལྟར་བཤམ། རྒྱལ་བ་དགེ་འདུན་རྒྱ་མཚོས་མཛད་
པའི་ལྷ་མོའི་བེ་བུམ་དུ་རྟགས་གཏོར་དང་འཛིན་གཏོར་སོགས་ཀྱི་རྣམ་
གཞག་བཤད་པ་ནི་ལས་སྒྲུབ་པའི་སྐབས་ལ་དགོངས་པ་ཡིན་པས་བསྙེན་
སྒྲུབ་ཙམ་ལ་མི་དགོས་པར་གསུངས་སོ། །དེ་དག་གིས་གཡས་སུ་ཆང་
ལ་བདུད་རྩི་ཆོས་སྨན་ནམ་བདུད་རྩི་རིལ་བུ་བཏབ་པ་དང་། གཡོན་



375
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
དུ་རཀྟ་སོ་ལྔའི་ཕབ་ཡོད་ན་རབ། མེད་ན་ཆང་དང་རཀྟ་དཀྱུས་མའམ།
དེ་ཡང་མ་འཛོམ་ན་ཆུ་གཙང་བླུགས་པར་ཤ་དམར་གྱིས་བྲན་པའང་
མཛད་པའི་ཕྱག་བཞེས་མཆིས་པས་གང་ལྟར་ཡང་སྨན་དང་རཀྟ་གཉིས་
ཐོད་པའི་སྣོད་སོ་སོར་བཤམ། རྙིང་ལུགས་ཀྱི་སྨན་རག་གི་སྨན་དང་།
གསར་མིའི་ནང་མཆོད་བདུད་རྩི་རིལ་བུ་རྣམས་སྒྲུབ་གཞི་སྒྲུབ་ཚུལ་
ཅུང་ཟད་མི་འདྲ་བ་ལས། ཕལ་ཆེར་དོན་གཅིག་པས། ལ་བ་པ་དམར་
པོའི་རྒྱ་གཞུང་དུ། ཕྲ་མོ་སྦོམ་པོ་ལས་བྱུང་བའི། །བདུད་རྩི་སྐྲུན་
པའི་ཛ་གད་འདི། །ཞེས་པ་ཡོད་པར་རྒྱལ་བ་དགེ་འདུན་རྒྱ་མཚོས།
བྱིན་གྱིས་བརླབ་པའི་ནང་མཆོད་འདི། །ཞེས་བསྒྱུར་བར་མཛད་པ་
ཡིན་འདུག། བདུད་རྩིའི་རིལ་བུ་ལ་ཤ་ལྔ་བདུད་རྩི་ལྔ་ཞེས་པའི་བདུད་
རྩི་ཚང་ཚུལ། དྲི་ཆེན་ལ་ཛ་ཏི། རཀ་ལ་ཙནྡ་དམར་པོ། བྱང་སེམས་
དཀར་པོ་ལ་ག་པུར། དྲི་ཆུ་ལ་ཁྲུས་ཆུ། ཤ་ཆེན་ལ་ཨ་རུ་གསེར་མདོག་
རྣམས་དོད་དུ་གཏོང་བར་གསུང་། གཞན་ཡང་ཡི་དམ་དང་ཕྱོགས་
སྐྱོང་དང་མཁའ་འགྲོ་སྤྱི་གཏོར། གཞི་བདག་གཏོར་མ་རྣམས་དང་།
དེ་དག་གི་མདུན་དུ་ལྷ་མོའི་ཕྱི་མཆོད་དང་། དུར་ཁྲོད་ཀྱི་རྫས་ལས་
གྲུབ་པའི་ཉེར་སྤྱོད་དངོས་སམ་བཅོས་མ་ཅི་རིགས་བཤམ། བསྐང་
རྫས་ནག་པོ་ལྔའི་གཟུགས། གོ་ཁྲབ། མཚོན་ཆ་སྣ་ཚོགས། དྲེའུའི་



376
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
གསོབ་བམ་གཟུགས། ལྡན་དང་། སེང་ལྡེང་གང་རིགས་ལས་བཟོས་
པའི་བེ་ཅོན་ཚད་ལྡན། ནལ་ཐོད། མཚོན་དྲུ། རེ་ནག། རྨ་བྱའི་
གདུག། ཁྲམ་ཤིང་། ཤོ་རྡོ། རུས་རྒྱན། པགས་རིགས། མཎྜལ།
འདོད་ཡོན་ལྔ། རིན་ཆེན་སྣ་བདུན། བཀྲིས་རྟགས་རྫས་སོགས་འབྱོར་
བ་དང་བསྟུན་ནས་ཇི་ལྟར་རྙེད་པ་འོས་པའི་ཕྱོགས་སུ་བཤམ། གཞན་
ཡང་འབོད་པའི་རྫས། བསྟེན་པའི་རྫས། མཆོད་པའི་རྫས། དམ་
བསྲེ་བའི་རྫས། བསྐུལ་བའི་རྫས་རྣམས་ཤེས་ཤིང་འབྱོར་ན་ཚོགས་
པར་བྱའོ། །དེ་ལྟར་བྲིས་སྐུའི་གསང་ཐང་དང་ཕྱི་ནང་གསང་བའི་རྟེན་
བཞེངས་ཚུལ། རྫས་བསྒྲིགས་དང་བཅས་པ་ཞིབ་ཏུ་བཤད་པ་རྣམས་
ནི་ཤིན་ཏུ་རྒྱས་པའི་ལུགས་སོ། །རང་གི་མདུན་དུ་བདག་བསྐྱེད་ཀྱི་
མཆོད་པ། ནང་མཆོད། རྡོ་དྲིལ་ཌ་མ་རུ། སྤྱན་འདྲེན་གྱི་ཚིག་བཅད་
གང་རིགས་སམ། སྲོག་སྔགས་ཀྱི་མཇུག་ཏུ་ཨེ་ཧྥེ་ཧི་ཛ་ཧཱ་བམ་ཧོ༔སོགས་
བྲིས་པའི་གཡབ་དར་དང་། འཐོར་ནས། ཚིལ་ཆེན། གུ་གུལ། ཟླ་
མཚན། ཅུང་ཞི་རྣམས་བསྲེས་པའི་སྤོས་སྦྱོར་བཤམ། གཏོར་མ་ལ་
བསྣོན་རྒྱུའི་མཐེབ་ཀྱུ་གཏོར་མ་དང་རྒྱུ་མཚུངས་པ་གང་མང་སོགས་
མཚམས་ཀྱི་རིང་མེད་དུ་མི་རུང་བའི་ཡོ་བྱད་དགོས་པ་རྣམས་ཀྱང་
ཚགས་སུ་ཚུད་པར་བྱ། བགྲང་ཕྲེང་རྒྱུན་དུ་རང་གི་ལག་ཏུ་ཁྱེར་བའི་



377
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
ཕྲེང་བ་དེས་མི་ཡོང་བས། ལས་མཐུན་གྱི་ཕྲེང་བའམ་བོ་དེ་ཅིའི་ཕྲེང་
བ་ཞིག་བཅང་ངོ་། །དེ་ལྟར་ཡོ་བྱད་དེ་དག་ཐམས་ཅད་རང་དང་རང་
གི་བླ་མ་སོགས་དང་འཁོན་ཡོད་པའི་ལག་ནས་མ་བྱུང་བ་གལ་ཆེ་ཞིང་།
འདི་ནས་བཟུང་མཚམས་མ་ཐོན་གྱི་བར་མཆོད་གཏོར་གང་ལའང་ལུས་
ཀྱི་དྲི་མ་དང་། ཁ་རླངས། མཆིལ་འཐོར། འགོམ་ཡུག། རྡུལ་
བཙོག་སོགས་ཡེ་མ་ཤོར་བ་གཙང་སྦྲ་ཐོན་པ་དང་། ཐུན་མཚམས་
སུའང་། མཚམས་གཡོག་ངེས་ཅན་གཅིག་མ་གཏོགས་རང་གི་བླ་མ་
མི་མཉེས་པའི་མི་དང་། གོས་དང་བཟའ་བཏུང་སོགས་བཙོག་གྲིབ་
ཅན་དང་། ཁྱད་པར་ཉམས་གྲིབ་ནི་གྲིབ་ཐམས་ཅད་ཀྱི་ནང་ནས་གདུག་
ཤོས་ཡིན་པས། དེ་ལྟ་བུའི་དམ་སེལ་ཅན་བཅད་རྒྱའི་ནང་དུ་མི་གཏོང་
བ་སོགས་སྤང་བླང་གི་རིམ་པ་བསྙེན་ཡིག་ཆེན་མོ་རྣམས་ལས་བྱུང་བ་
ལག་ལེན་ལ་ཐེབས་པ་གལ་ཆེ། དེང་སང་དཔལ་ལྡན་ལྷ་མོ་འདི་འཕྲིན་
ལས་མྱུར་བར་གྲགས་པས་བསྟེན་པར་རློམ་པ་མང་ཡང་ཕལ་ཆེར་
གཏོར་འབུལ་རྐྱང་པ་རེ་བྱེད་པ་ཙམ་མ་གཏོགས་བསྙེན་པའི་བསམ་སྦྱོར་
ཆོག་ག་ཕྱག་ལེན་མཐའ་དག་ཚུལ་དང་མཐུན་པར་ཤེས་པ་ལྟ་ཅི་སྨོས།
མན་ངག་གི་གནད་ཕྲ་མོ་རེའང་མཐོང་ཐོས་སུ་མ་གྱུར་པར་འདི་མན་
ངག་ཤེས་པར་རློམ་པ་མང་པོ་སྣང་བ་འདི་ཀུན་ཅི་ཞིག་ཁོ་བོས་མ་ཤེས་



378
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
སོ༑ ༑དེས་ན་འདི་ལྟ་བུའི་བསྙེན་སྒྲུབ་ལས་གསུམ་གྱི་རྣམ་དབྱེ་ཤེས་
མཁན་དེང་དུས་ཉིན་བྱེད་དགུང་ལ་བབས་པའི་རྒྱུ་སྐར་བཞིན་ཆེས་
དཀོན་ཞིང་འདི་སྐོར་གདམས་ངག་ཆ་ཚང་བ་རྒྱལ་ཁམས་སུ་རིན་ཆེན་
ས་ལེ་སྦྲམ་གྱི་ཁུར་པོ་ཁུར་ནས་བཙལ་ཡང་རྙེད་དཀའོ། །
གཉིས་པ་དངོས་གཞི་ནི། བླ་མ་ཡི་དམ་ཆོས་སྐྱོང་ཐམས་ཅད་
ངོ་བོ་གཅིག་ཏུ་ངེས་པའི་ཡིད་ཆེས་ཀྱི་དད་པ་བརྟན་པོས་ལམ་གྱི་རྐང་
ཚུགས་པ་ལ་འབད་ན་བསྐང་བའི་གྲངས་གསོག་པ་ལ་མ་ལྟོས་པར་ཆོས་
སྐྱོང་རང་ཤུགས་ཀྱིས་འཁོར་བ་ཆོས་ཉིད་ཡིན་ཞེས་བླ་མ་རྣམས་ཀྱིས་
མགྲིན་གཅིག་ཏུ་གསུངས། དེའང་རྒྱལ་དབང་དགེ་འདུན་རྒྱ་མཚོའི་
གསུང་ལྟར་གྱི་སྒྲུབ་པའི་མཎྜལ་ལམ། གཏོར་མའམ། བྲིང་ཐང་སྒྲུབ་
གཞིར་བྱེད་ན། མཎྜལ་དེའི་མདུན་དྲང་ཐད་དུ་བསྐང་གཏོར། དེའི་
གཡས་སུ་བྱོན་གཏོར་རམ་ཕེབས་གཏོར། གཡོན་དུ་བཟླས་གཏོར་རམ་
ཐུན་གཏོར། དེ་དག་གི་གཡས་སུ་ཡི་དམ་གཏོར་མ། སྔོན་འགྲོའི་
མཆོད་གཏོར། ལྷ་མོའི་གཏོར་མའི་མདུན་གྱི་གཡས་གཡོན་དུ་ཐོད་
པའི་སྣོད་དུ་སྨན་མཆོད་དང་རཀྟ། གཡོན་དུ་ཆོས་སྐྱོང་སྤྱི་གཏོར།
མཁའ་འགྲོ་སྤྱི་གཏོར། གཞི་བདག་གཏོར་མ། དེ་དག་གི་མདུན་དུ་
ལྷ་མོའི་ཞི་དྲག་གི་མཆོད་པ། དེའི་ཕྱི་རོལ་དུ་བདག་བསྐྱེད་ཀྱི་མཆོད་



379
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
པ་རྣམས་བཤམས། ༈ གཏོར་མ་ཆེ་བ་སྒྲུབ་གཞི་བྱེད་ན། དེའི་
མདུན་དུ་བསྐང་གཏོར་དེ་ལས་ཆུང་བའམ། ཐུན་སོ་སོར་འབུལ་རྒྱུའི་
མཐེབ་ཀྱི་སྣོད་དུ་བསྒྲིགས་ནས་བཞག་ཀྱང་རུང་། གཏོར་མ་ཁ་གསོ་
བའི་མཐེབ་ཀྱུའམ། བག་ཟན་མར་ཁུས་སྦྲུས་པ་སྟ་གོན་བྱ། ༈ བྲིས་
ཐང་དམིགས་རྟེན་དུ་བྱེད་ན་གཏོར་མའི་རྒྱབ་ཀྱི་བར་སྣང་ལ་ལྷ་བསྐྱེད་
དེ་རྒྱུན་བསྙེན་གྱི་ལུགས་སུ་བྱས་ཀྱང་ཆོག་པས་རང་གི་ཡིད་ངོར་གང་
བདེ་བྱ། ཉེར་དགུའི་སྟོད་ལ་མཚམས་ཀྱི་འགོ་རྩོམ་ན་གུང་ཐུན་འདི་
ཉིད་ཐུན་དངོས་གཞིའི་ཁུངས་སུ་བྱེད་དགོས། མཚན་ཕྱེད་ནས་འགོ་
རྩོམ་ན་ཕྱི་དྲོ་འདིར་སྐྱབས་སེམས་བླ་མའི་རྣལ་འབྱོར་སོགས་ཁ་ཏོན་
དགོས་རིགས་བྱེད་པ་ལས་ཡི་དམ་དང་ལྷ་མོའི་ཆོ་ག་མ་བཏང་ཀྱང་
ཆོག། གལ་ཏེ་གཏོང་ནའང་སྦྱོར་བའི་ཁོངས་སུ་བྱེད། སྒྲུབ་གཞི་ཡོད་
ན་དེ་ཉིད་བསྐྱེད་པ་དང་། སྔགས་གྲངས་གསོག་པ་སོགས་བསྙེན་པ་
དངོས་གཞི་དེ་ནས་རྩོམ་དགོས་སོ། །བཟླས་པའི་གྲངས་མེ་ལྕེ་འབར་
བའི་རྒྱུད་ལས། ས་ཡ་བཟླས་ན་ནག་མོ་མངོན་དུ་འོངས། བྱེ་བ་བཟླས་
ན་ཕྱག་རྒྱ་སྟོན་པར་བྱེད། འབུམ་ཕྲག་བཟླས་ན་དངོས་གྲུབ་མཚན་
མ་སྟེར། ཞེས་གསུངས་པས་མ་མཐའ་འབུམ་བཟླ་དགོས། མཚམས་
ཀྱི་རིང་སྲུང་འཁོར་མི་བསྡུ། སྒྲུབ་བསྙེན་ལུགས་ལ་མཚམས་གྲོལ་



380
དཔལ་ལྡན་དམག་
མའི་བསྙེན་པ་བྱ་ཚུལ།
བའི་ཐུན་ཐ་མ་མ་གཏོགས་སྒྲུབ་གཞི་ལྟར་བསྐྱེད་པ་འོད་ཞུ་སོགས་མི་
བྱེད། བསྙེན་རྐྱང་ལ་ཐུན་རེའམ། ཐུན་བཞིའི་ཐ་མའི་མཐར་རང་
ལ་བསྟིམ་པ་སོགས་བྱས་ཀྱང་ཆོག། མཎྜལ། གཏོར་མ། རས་བྲིས་
གང་རིགས་ལྷར་བསྐྱེད་པ་ནི་སྒྲུབ་བསྙེན་གྱི་ལུགས་ཡིན་ལ། སྒྲུབ་གཞི་
དང་མ་འབྲེལ་བའི་བསྙེན་རྐྱང་ལ་དམ་ཚིག་པ་མི་བསྐྱེད་པར་གདན་
གསལ་འདེབས་ནས་དེར་སྤྱན་དྲངས་ཏེ་བཞུགས་པ་ལ་མཆོད་གཏོར་
བསྙེན་པ་བྱ་བར་ཡང་གསུང་ལ། རྒྱལ་བ་དགེ་འདུན་རྒྱ་མཚོའི་ལྷ་
མོའི་བེའུ་བུམ་དུ། རྒྱུན་བསྙེན་ལ་མདུན་དུ་སྐད་ཅིག་གིས་ལྷ་མོ་བསྐྱེད།
སྤྱན་དྲངས་བསྟིམ། རིགས་བདག་གིས་རྒྱས་གདབ། མཆོད་བསྟོད་
བདུད་རྩི་མྱང་བ། བསྐང་བཤགས་མདོར་བསྡུས་བྱས། དེ་ནས་བསྙེན་
པ་བྱ། མཐར་མཆོད་བསྟོད། ཡེ་ཤེས་པ་གཤེགས་པར་གསུངས་པ་
ལྟར་རམ། གཏོར་ཆོག་ཡོངས་གྲགས་ལྟར་ས་བོན་ལས་སྐྱེད་ཀྱང་ཆོག།
ཐུན་སྔ་མ་ལ་བསྐྱེད་པ་གཤེགས་གསོལ་སོགས་མ་བྱས་ཀྱང་ཐུན་ཕྱི་
མ་རྣམས་ལ་སླར་ཡང་ས་བོན་ལས་བསྐྱེད་ཆོག་པ་རྒྱུད་སྨད་པའི་གཏོར་
ཆེན་ལྟ་བུས་མཚོན་ཤིན་ཏུ་ཡང་རུང་ཞིང་། དེ་ལྟར་རུང་བ་ཀུན་མཁྱེན་
འཇམ་དབྱངས་བཞད་པའི་གསུང་རྒྱུན་ཡང་ཡིན་ཞེས་བླ་མའི་ཞལ་ནས་
ཐོས་སོ། །སྒྲུབ་གཞི་རས་བྲིས་ཡིན་ན་སྤྱན་དྲངས་པའི་ལྷ་ཚོགས་རྣམས་



381
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
བྲིས་སྐུ་དང་དབྱེར་མི་ཕྱེད་པར་གྱུར་ཅེས། སུ་པྲ་ཏིཥ་ཥས་བརྟན་པར་
བྱ༈ མཎྜལ་དང་གཏོར་མ་ལ་བརྟེན་ན་ཡེ་ཤེས་པ་གཤེགས། དམ་
ཚིག་པ་ཙཀ་ལི་སོགས་ལ་བསྟིམ་པའོ། །དམ་ཡེ་གཉིས་སྔར་ལྟར་བསྟིམ་
ཀྱང་རུང་། ལྷག་པར་བསྙེན་པའི་དུས་དཔལ་ལྡན་ལྷ་མོ་རང་ལ་ཐིམ་
ནས་སྙིང་གའི་མི་ཤིག་པའི་ཐིག་ལེ་དང་དབྱེར་མེད་དུ་གྱུར་པ་བསམ་
ལ༑ ཨོཾ་ཨདཱ་མ་ཀོ་ཏིཥ་ཋ་བཛྲ་ཧཱུྃ་ཞེས་བརྟན་པར་བྱས་ན་འགྲུབ་ཐག་
ཉེ་བའི་རྟེན་འབྲེལ་གྱི་གནད་ཁྱད་པར་ཅན་ཡོད་པར་གསུངས་སོ།།
གཞན་ཡང་། དུས་རྒྱུན་སྤྱི་ཁྱབ་ཏུ་ལྷ་མོའི་གཏོར་མར། དབྱིབ་དམར་
གཏོར་ཟུར་གསུམ་ཆེ་བར་རྩེ་ཁྲར་བེ་ཅོན་དང་ཐོད་ཁྲག་སྦྱོཡིག་སོགས་
གང་རུང་མེ་རི་ཡང་བྱ། གཡས་གཡོན་གཉིས་སུ་གདོང་ཅན་གཉིས་
ལ་དམར་གཏོར་རེ། འཁོར་གཏོར་ཆུང་། བསྟན་མར་དཀར་གཏོར་
ཟླུམ་པོ། མདུན་དུ་ཆུ་གཉིས་ཉེར་སྤྱོད་གཏོར་མའི་གཡས་གཡོན་དུ་
རིམ་བཞིན་སྨན་རག་བཞག་པ་བཅས་ཀྱིས་ཀྱང་འཐུས་སོ། །སྒྲུབ་བསྙེན་
སོགས་འདོན་ཆོག་ཟུར་གསལ་ལྟར་ལ། སྤྱན་འདྲེན་གྱི་ཚིག་བྱང་ཤར་
མུ་ལེ་དིང་གི་རྒྱ་མཚོ་ཞེས་པ་འདི་ལ་བཀའ་གདམས་གླེག་བམ་ནང་ཇོ་
བོ་རྗེའི་གསུང་འབྲོམ་སྟོན་པས་བསྒྱུར་བ་ཞིག་ཏུ། ལྷ་ཡི་དབང་པོ་བརྒྱ་
བྱིན་གྱི་ཕོ་བྲང་རྣམ་པར་རྒྱལ་བའི་ཁང་བཟང་གི་བྱང་ཤར་མུ་ལེ་དིང་



382
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
གི་རྒྱ་མཚོ་ནས་ལྷ་མོ་སྤྱན་འདྲེན་པར་གསུངས་པ་ཞིག་འདུག་པ་ནི། ལྷ་
ལ་དབང་བསྒྱུར་ལྷ་མོ་དཔལ་འབར་མ། །དབང་པོ་བརྒྱ་བྱིན་བུ་མོ་
ཡིད་འོང་མ། །སུམ་ཅུ་རྩ་གསུམ་གནས་ཀྱི་གཙོ་མོ་སྟེ། །ལྷ་མོ་རེ་
མ་ཏི་ཞེས་པ་དང་། རྒྱལ་དབང་བསོད་ནམས་རྒྱ་མཚོའི་རྣམ་ཐར་
ལས་ཀྱང་། ཡུད་ཙམ་ཞིག་རི་རབ་ཀྱི་སྟེང་དུ་ཕྱིན་པས། ཞེས་པ་
ནས། ལྷ་དེ་རྣམས་ཀྱི་ནང་ནས་ལྷ་ཡི་བུ་མོ་འོད་ཀྱི་རང་བཞིན་ཅན་
ཞིག་བྱུང་ནས། མདུན་ནས་བསུས་ཏེ་བསྙེན་བཀུར་ཕུན་སུམ་ཚོགས་
པ་བྱས་དེ་ནི་དཔལ་ལྷ་མོ་འདོད་པ་ཁམས་ཀྱི་དབང་ཕྱུག་མ་ཡིན་པར་
འདུག། དེ་ནས་ལྷ་མོ་དེ་ཁྲོ་མོའི་སྐུར་གྱུར་ནས་སྤྲུལ་པའི་སྤྲིན་དཀར་
པོའི་སྟེང་དུ་དཔལ་ལྡན་ལྷ་མོ་རང་བཞུགས་ཏེ། ཕྱོགས་གཅིག་ཏུ་ང་
ལ་འདིར་བྱོན་གསུང་། །ཞེས་པ་རྣམས་དང་མཐུན་པར་སྣང་། དེ་
ལྟར་ན་བྱང་ཤར་མུ་ལེ་དིང་གི་མཚོ་ལ་གཉིས་ཡོད་པར་སྣང་ཡང་།
འདི་ནས་བྱང་ཤར་མཚམས་ཤེད་ན་ཞེས་པ་ནི་བོད་ཀྱི་ལྷོ་ཁ་ཆོས་འཁོར་
རྒྱལ་འདི་ནས་བརྩིས་པའི་བྱང་ཤར་མཚམས་ཞེས་པར་སྣང་ངོ་། །
མངོན་རྟོགས་ཀྱི་ཐོག་མའི་གནས་བསྐྱེད་པའི་ཚིག། སྔོན་གྱི་
སྐལ་པ་དང་པོ་ལ། །ཞེས་པ་ནས། མ་མོ་ཀུན་གྱི་བདག་མོ་བཞུགས།།
ཞེས་པའི་བར་གྱི་ཚིག་རྐང་ཉེར་གསུམ་པོ་རྣམས་རྒྱུད་ཀྱི་རྡོ་རྗེའི་ཚིག་



383
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
དངོས་སམ་ཡང་ན་གྲུབ་ཆེན་ལ་བ་དམར་པོའི་གསུང་གང་ཡིན་ཀྱང་།
དྲང་ངེས་ཀྱི་བཤད་པ་གཉིས་འདུག་པའི་དྲང་དོན་སྨོས་མ་དགོས་ཤིང་།
ངེས་དོན་ནི་སྔོན་གྱི་བསྐལ་པ་དང་པོར་བཅོམ་ལྡན་འདས་ཤཱཀྱ་ཐུབ་
པ་དང་ལྷན་ཅིག་ཏུ་སེམས་བསྐྱེད། ཁྱོད་ཀྱི་རྟེན་པའི་གནས་ཞེས་པ་
རྩ་གསུམ་ལྷ་ཡི་མུ་ལེ་དིང་དང་བོད་ཀྱི་མུ་ལེ་དིང་གཉིས། རྩ་མེད་པ་
མཐོང་སྤང་ཀུན་སྦྱོར་གསུམ་སྤངས་ཏེ་མཐོང་ལམ་མངོན་དུ་བྱས། ཆུ་
མེད་པ་བདེན་འཛིན་ཉོན་སྒྲིབ་སྐོར་དགུ་སྤངས་ཏེ། མ་དག་ས་བདུན་
གྱི་སྒོམ་ལམ་མངོན་དུ་བྱས། ཤིང་མེད་པ་གཉིས་སྣང་གི་བག་ཆགས་
ཤེས་སྒྲིབ་སྤངས་ཏེ། དག་པ་ས་གསུམ་མངོན་དུ་བྱས། ལུང་མང་
བརྒལ་བ་བསྐལ་པ་གྲངས་མེད་གསུམ་གྱི་ལམ་གྱི་བསྒྲོད་པ་རྫོགས་ནས་
ཕ་རོལ་ཏེ་འཁོར་བའི་ཚུལ་རོལ་གྱི་མཐའ་སྤངས་ནས་ས་བཅུའི་ཕ་རོལ་
ཏུ་སོན་པའོ། །བྱང་ལམ་རི་གསུམ་ལས་བྱང་གི་སྒྲས་བསྟན་པ་ནི།
ཕྱོགས་བཞིའི་ཡ་གྱལ་གྱི་བྱང་མིན་ཞིང་བླ་ན་མེད་པའི་བྱང་ཆུབ་ཅེས་
པའི་མིང་གི་ཐོག་མའི་གསལ་བྱེད་ཡིན་པས། བྱང་ཐང་དམར་པོ་ཐབས་
སྙིང་རྗེ་ཆེན་པོ་དང་། སྐྱོ་བར་བྱེད་པ་ནི་ཁམས་གསུམ་ཀའི་འཇིག་
རྟེན་གྱི་སྡུག་བསྔལ་དང་ཀུན་འབྱུང་ལ་ཡིད་འབྱུང་བའི་བསམ་པ་དང་།
བྱང་ལམ་ནི་སྒོ་གསུམ་གྱི་སྤྱོད་པ་དང་། གྱ་མ་གྱུ་ནི་རང་གཞན་གྱི་



384
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
དོན་སྒྲུབ་པའི་ཐབས་ལ་མཁས་པ་དང་། བྱང་རི་ནི་མཐའ་དང་བྲལ་
བའི་ལྟ་བ་དང་། རྔམ་ཞིང་འཇིགས་པ་ནི་ལྟ་ངན་ཟིལ་གྱིས་གནོན་པ་
སྟེ༑ ཐབས་དང་ཤེས་རབ་ཟུང་དུ་འཇུག་པའི་ཡོན་ཏན་རྣམས་ཐུགས་
རྒྱུད་ལ་རྫོགས་ཤིང་། གཅན་གཟན་མང་པོ་ནི་ཉོན་མོངས་ལམ་དུ་
བྱེད་པའི་རིག་པ་བརྟུལ་ཞུགས་ཀྱི་སྤྱོད་པ་མཐར་ཕྱིན་པ་དང་། འདྲེ་
བྱ་སྣ་ཚོགས་སྐད་སྒྲོག་པ་ནི། སེམས་ཅན་ལ་དངོས་དང་བརྡས་ཆོས་
སྟོན་ལ། གནམ་ལྕགས་སེར་ཆེན་ནི། མ་རུང་པ་འཇོམས་པ་མངོན་
སྤྱོད་དྲག་པོས་ཚར་གཅོད་ཀྱི་འཕྲིན་ལས་དང་། དུང་གི་བུ་ཡུག་ནི་
སྐལ་ལྡན་ལམ་ལ་འཁྲིད་པ་ཞི་བ་རྗེས་འཛིན་གྱི་འཕྲིན་ལས་ལ་མངའ་
བརྙེས་པ་དང༌། མུ་ལེ་དིང་གི་མཚོ་ནི་ཐུགས་རྗེ་ཆེན་པོ་དང་། བཙན་
མཁར་ནི་སྐུ་བཞི་དང་། ཡེ་ཤེས་ལྔ་ཐོབ་པ། མི་རོ་རྟ་རོ་ནི་སྟོབས་
བཅུ་དང་། མི་ཁྲག་རྟ་ཁྲག་ནི་དབང་བཅུ་བརྙེས་པ་དང་། མ་མོ་འབུམ་
ནི་གནས་གསུམ་གྱི་མཁའ་འགྲོ། ཤ་ཟ་སྟོང་ནི་དེ་བཞིན་གཤེགས་པ།
ཁྲག་འཐུང་བྱེ་བ་ནི་བྱང་ཆུབ་སེམས་དཔའ་འཁོར་དེ་དག་གི་ཀུན་ཏུ་
བཟང་པོའི་མཆོད་པ་འབུལ་ཞིང་ཀུན་ཏུ་བཟང་པོའི་ཆོས་སྟོན་པ་དང་།
ཟག་མེད་ཀྱི་བདེ་བ་ཉམས་སུ་ལེན་པས་སྙོམས་པར་འཇུག་པ་ནི་ཚོགས་
འཁོར་རྒྱས་པ་སྟེ། ཕྱོགས་བཅུའི་སངས་རྒྱས་ཀུན་བསྐྱེད་པའི་མ་མོ་



385
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
རྡོ་རྗེ་དབྱིངས་ཀྱི་དབང་ཕྱུག་མ་དང་། རྡོ་རྗེ་ཕག་མོ་དང་། རྡོ་རྗེ་
བདག་མེད་མ་དང་། རྡོ་རྗེ་རོ་ལང་མ་དང་། རྡོ་རྗེ་སྒྲོལ་མ་དང་།
རྡོ་རྗེ་དབྱངས་ཅན་མ་དང་། ཡུམ་ཤེས་རབ་ཀྱི་ཕ་རོལ་ཏུ་ཕྱིན་མ་ལ་
སོགས་པ་རྣམས་དང་སྤངས་རྟོག་དབྱེར་མེད་ཀྱི་བདག་མོར་བཞུགས་
སོ༑ ༑ཞེས་པའོ། ༈ །འཕྲོས་བཤད་ཟུར་ཙམ་སྨྲ་ན། མ་མོ་ལས་
ཐམས་ཅད་ཀྱི་ལུང་ལས། རྒྱུ་དུས་བརྟགས་ཅིང་གཏོར་མ་བཏང་།
ཞེས་གསུངས་པ་ལྟར། དཔལ་ལྡན་ལྷ་མོ་རྒྱུ་བའི་དུས་ཤེས་པར་བྱས་
ཏེ༑ དེ་དང་བསྟུན་ནས་མཆོད་གཏོར་འབུལ་བ་གལ་ཆེ་ལ། དེ་ཡང་
ཟླ་བ་ངོ་རེ་བཞིན་གྱི་ཉེར་དགུ་དང་། ཉིན་ཞག་ཕྲུག་རེའི་ཉི་མ་འཆར་
ནུབ་ཀྱི་དུས་དང་། ནམ་ཕྱེད་ཉིན་གུང་གི་དུས་རྣམས་ལ་རྒྱུ་བར་བཤད་
དེ༑ རྡོ་རྗེ་ནག་མོ་དབང་ཕྱུག་མའི་རྒྱུད་ལས། །ཟླ་བ་གཅིག་ལ་རྒྱུ་
བ་ནི། །ཉི་ཤུ་དགུ་སྟེ་གཏོར་མ་བཏང་། །ཞག་གཅིག་དག་ལ་རྒྱུ་བ་
ནི༑ ནང་ནུབ་ཉིན་གུང་མཚན་གུང་གཉིས། །གནད་ནས་བོས་ཤིང་
འཕྲིན་ལས་བཅོལ། །ཞེས་གསུངས། ཁྱད་པར་ལོ་རེ་བཞིན་གྱི་ལོ་
གསར་ཚེས་པ་གཅིག་གི་ཐོ་རངས་ནི། དཔལ་ལྡན་ལྷ་མོ་དཔོན་གཡོག་
རྣམས་ངེས་པར་རྒྱུ་བའི་དུས་ཁྱད་པར་ཅན་ཡིན་ཏེ། དེ་ཉིད་ལས། རེ་
མ་ཏི་ནི་དཔོན་གཡོག་གསུམ། །ལོ་གཅིག་དག་ལ་རྒྱུ་བ་ནི། །ཚེས་



386
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
གཅིག་ལོ་གསར་གཉེན་པོ་ལ། །རྒྱུ་སྟེ་གཏོར་མ་སྦྱིན་པར་བྱ། །ཞེས་
གསུངས། དེས་ན་ལྷ་མོ་རྒྱུ་ཞིང་གཤེགས་པའི་དུས་ལ་མཆོད་གཏོར་
གཟབ་རྒྱས་ཕུལ་བ་ལ་གཤེགས་གཏོར་དང་། ལོ་གསར་ཚེས་ཀྱི་དུས་
ཁྱད་པར་ཅན་ལ་འབུལ་བ་ནི་ཚེས་གཏོར་ཞེས་གྲགས་པ་ཡིན་པས།
གཤེགས་གཏོར་དང་ཚེས་གཏོར་དཔལ་ལྡན་ལྷ་མོ་ཁོ་ནའི་ལུགས་ཡིན་
ལ༑ སྤྱི་ལྟབས་ནི་ཆོས་སྐྱོང་མང་པོ་ལ་བཤད་དོ། ༈ །མ་མོ་འཁྲུག་
སྐོང་ཡང་། མེ་ལྕེ་འབར་བའི་རྒྱུད་ཀྱི་ཐུགས་དམ་སྐོང་པའི་ལེའུ་ལས།
ཉམས་ཆག་ཆེ་འབྲིང་ཆུང་གསུམ་བཤད་ནས། དེ་བསྐང་བའི་ཐབས་
ནི༑ དེ་ཉིད་ལས། ཉམས་པ་ཆེན་པོ་བསྐང་ཐབས་ནི། །གཏོར་མ་
ཁྲི་དང་སྦྱིན་སྲེག་ཁྲི། །དེ་བཞིན་ཙ་ར་འབུམ་གྱིས་བསྐང་། །དེས་
ཀྱང་སྐོང་བར་མ་གྱུར་ན། །དང་པོ་མཁའ་ལྡིང་གསུམ་གྱིས་བསྐང་།།
ཞེས་ཙ་ར་སྟེ་ར་སྐྱེས་ནག་པོ་གསུམ་རྟེན་དུ་བཙུག་ནས་སྲོག་ཆག་རྒྱུ་
སྐོང་གཏོང་། གཏོར་མ་སྦྱིན་སྲེག་ཁྲི་རེ་འབུལ། དེས་མ་སྐོང་ན་བྱ་
མོ་ནག་མོ་གསུམ་བཤམ་ནས་རྒྱུ་སྐོང་སོགས་སྔར་ལྟར་གཏོང་། བཀའ་
ཆད་འབྲིང་པོ་བྱུང་བ་ནི། །དེ་ནས་ཤེལ་ནག་གསུམ་གྱིས་བསྐང་།།
གཏོར་མ་སྟོང་དང་སྦྱིན་སྲེག་སྟོང་། །མཁའ་ལྡིང་གཉིས་དང་ཤེལ་
ནག་གཉིས། །དེ་བཞིན་ཙ་ར་གཉིས་ཀྱིས་བསྐང་། །མདངས་ཀྱི་མར་



387
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
མེ་བཅོ་བརྒྱད་འབུལ། །ཞེས་ཤེལ་ནག་སྟེ་ལུག་ནག་སྤྱི་དཀར་གསུམ་
གྱིས་རྒྱུ་སྐོང་གཏོང་། གཏོར་མ་དང་སྦྱིན་སྲེག་སྟོང་ཕྲག་རེ་འབུལ།
དེས་མ་བསྐོང་ན། བྱ་མོ་ནག་མོ་གཉིས། ལུག་ནག་གཉིས། ར་ནག་
གཉིས། ཚིལ་ཆེན་གྱི་མར་མེ་བཅོ་བརྒྱད་སོགས་བཤམས་ནས་སྔར་
ལྟར་བཤམས་ནས་འདབས། བཀའ་ཆད་ཐ་མ་བྱུང་ན། གཏོར་མ་
བརྒྱ་དང་སྦྱིན་སྲེག་བརྒྱ། །མཁའ་ལྡིང་གཅིག་དང་ཤེལ་ནག་གཅིག།
ཙ་ར་གཅིག་གིས་སྐོང་བར་བཤད། །ཅེས་བྱ་མོ་ནག་མོ། ལུག་ནག།
ར་ནག་རྣམས་རེ་རེ་བཤམས་ནས་རྒྱུ་སྐོང་གཏོང་། གཏོར་མ་དང་
སྦྱིན་སྲེག་ཁྲི་རེ་ཕུལ་བས་སེལ་བར་བཤད་དོ། །འདིའི་སྦྱིན་སྲེག་ནི།
ཞི་བའི་སྦྱིན་སྲེག་ཡིན་ལ། གཏོར་མ་བརྒྱ་རྩ་གཏོང་ལུགས་ནི། འབྲུ་
སྨན། རིན་པོ་ཆེ་སོགས་བཟང་དགུ་བསྲེས་པའི་རིལ་བུ་བརྒྱ་རྩ་བརྒྱད་
བཤམས་ཏེ་འབུལ་སྔགས་བརྒྱ་རྩ་འབུལ་བའོ། །གལ་ཏེ་རིལ་བུ་གཅིག་
ལས་མེད་ཀྱང་སྔགས་བརྒྱ་རྩས་གོ་ཆོད་ཅིང་། མི་གྲངས་རྩིས་པས་
ཀྱང་ཆོག་ཅེས་བཤད། དེས་སྟོང་དང་ཁྲི་ལའང་འདྲའོ། །རྩ་བའི་
ས་བཅད་གསུམ་པ་མཇུག་གི་ཆོ་ག་ནི། རྗེ་དགེ་འདུན་རྒྱ་མཚོས་མཛད་
པ་ལྷ་མོའི་ཚོགས་མཆོད་དང་། གཏང་རག་གི་མཆོད་པ་རྒྱས་པ། ཁ་
སྐོང་གི་ཞི་བའི་སྦྱིན་སྲེག། སྨོན་ཤིས་ཀྱིས་མཐའ་བརྒྱན་ཅིང་། ཕྱི་



388
དཔལ་ལྡན་དམག་ཟོར་མའི་བསྙེན་པ་བྱ་ཚུལ།
ནང་གསང་བའི་རྟེན་རྣམས་དགབ་ཅིང་། ལས་ཀྱི་རྗེས་མི་མངོན་པར་
བྱ་ཞིང་ཕྱི་ནང་གི་མཚམས་གྲོལ་ཚུལ་སོགས་སྤྱིར་ལྟར་བྱའོ། །
བ་དེ་ལྟར་དཔལ་ལྡན་ལྷ་མོའི་རྟེན་བཞེངས་ཚུལ་བསྙེན་ཡིག་འཕྲོས་
བཤད་དང་བཅས་པ་འདི་ཉིད་འབྲས་སྤུངས་མཁན་ཁྲི་བསྟན་པ་བསྟན་འཛིན་
པས་དམ་པའི་གསུང་བཞིན་བརྗེད་བྱང་དུ་བཀོད་པ་ཤིས་པར་གྱུར་ཅིག། །།
ཏུ་
1:|:ཀྱི་



389
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
༄༅། །སོ་ཐར་འགྲེལ་ཆེན་བམ་པོ་ལྔ་བཅུ་པའི་རྩ་
བའི་བསྡུས་དོན་མ་བཅོས་ཟུར་དུ་བཀོལ་བ་
བཞུགས་སོ། །
༄༅། །ཐམས་ཅད་མཁྱེན་པ་ལ་ཕྱག་འཚལ་ལོ། །དེ་ལ་སོ་སོར་
ཐར་པའི་མདོ་འདིའི་བསྡུས་པའི་དོན་ནི་མཚན་ཉིད་རྣམ་པ་ལྔས་སྟོན་
ཏེ༑ མཆོད་པ་དང་། གླེང་བསླང་བ་དང་། ཡང་དག་པར་རྩོམ་པ་
དང་། གཞུང་རྒྱས་པ་དང་། བསྡུས་པའི་མཚན་ཉིད་ཀྱིས་སོ། །དེ་
མཆོད་པའི་མཚན་ཉིད་ནི། སྙན་པའི་བ་དན་འཇིག་རྟེན་གསུམ་དུ་
གྲགས། །ཞེས་བྱ་བ་ལ་སོགས་པའི་ཚིགས་སུ་བཅད་པ་གཉིས་ཀྱིས་
བསྟན་ཏོ། །གླེང་བསླང་བའི་མཚན་ཉིད་ནི། སངས་རྒྱས་འདུལ་བ་
གངས་ཆེན་མཚོ། །ཞེས་བྱ་བ་ལ་སོགས་པའི་ཚིགས་སུ་བཅད་པ་བཅུ་
གཅིག་གིས་བསྟན་ཏོ། །ཡང་དག་པར་རྩོམ་པའི་མཚན་ཉིད་ནི། བསྐལ་
པ་བྱེ་བ་རྣམས་སུ་ཡང་། །ཞེས་བྱ་བ་ལ་སོགས་པའི་ཚིགས་སུ་བཅད་
པ་དྲུག་གིས་བསྟན་ཏོ། །གཞུང་རྒྱས་པའི་མཚན་ཉིད་ནི། ཚེ་དང་
ལྡན་པ་དག་སོ་ག་རྣམས་ཀྱི་འདས་པ་དང་ལྷག་མ་ཅི་ཙམ་པ་དེ་ཙམ་
མོ་ཞེས་བྱ་བ་ནས་དྲན་པ་དང་བག་ཡོད་པས་རྣལ་འབྱོར་དུ་བྱའོ། །ཞེས་



390
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
བྱ་བའི་བར་གྱི་གཞུང་ཐམས་ཅད་ཀྱིས་བསྟན་ཏོ། །བསྡུ་བའི་མཚན་
ཉིད་ནི། བཟོད་པ་དཀའ་ཐུབ་བཟོད་པ་དམ་པ་ནི། །ཞེས་བྱ་བ་ལ་
སོགས་པའི་གཞུང་ལྷག་མ་ཐམས་ཅད་ཀྱིས་བསྟན་ཏོ། །དེ་ལ་རེ་ཞིག་
མཆོད་པའི་མཚན་ཉིད་བཤད་པར་བྱ་སྟེ། དེ་ལ་ཚིགས་སུ་བཅད་པ་
ཕྱེད་དང་གཉིས་པོ་འདིའི་བསྡུས་པའི་དོན་ནི་རྣམ་པ་གཉིས་ཏེ། སྟོན་
པ་ལ་བསྟོད་པའི་སྒོ་ནས་མཆོད་པ་དང། ཕྱག་འཚལ་བའི་སྒོ་ནས་
མཆོད་པའོ། །དེ་ལ་བསྟོད་པའི་སྒོ་ནས་མཆོད་པ་ཡང་རྣམ་པ་གཉིས་
ཏེ༑ འགྲོ་བའི་གཙོ་བོ་སངས་རྒྱས་བཅོམ་ལྡན་འདས་ཀྱི་ཡོན་ཏན་གཞན་
གྱི་དོན་ཕུན་སུམ་ཚོགས་པ་དང་། བདག་གི་དོན་ཕུན་སུམ་ཚོགས་པའི་
སྒོ་ནས་སོ། །དེ་ལ་གཞན་གྱི་དོན་ཕུན་སུམ་ཚོགས་པ་ནི་ཚིགས་སུ་བཅད་
པ་དང་པོ་གཅིག་གིས་བསྟན་ཏོ། །དེས་ཀྱང་འགྲོ་བའི་གཙོ་བོ་སངས་
རྒྱས་བཅོམ་ལྡན་འདས་ཀྱི་ཡོན་ཏན་གཞན་གྱི་དོན་ཕུན་སུམ་ཚོགས་པའི་
ཐབས་སུ་གྱུར་པའི་ཕུན་སུམ་ཚོགས་པའི་རྣམ་པ་ལྔ་བསྟན་ཏེ། རྒྱུ་ཕུན་
སུམ་ཚོགས་པ་དང་། ཕན་འདོགས་པ་ཕུན་སུམ་ཚོགས་པ་དང་། ཤེས་
རབ་ཕུན་སུམ་ཚོགས་པ་དང་། ཐུགས་རྗེ་ཕུན་སུམ་ཚོགས་པ་དང༌།
འབྲས་བུའི་ཁྱད་པར་ཕུན་སུམ་ཚོགས་པའོ། །དེ་ལ། སྙན་པའི་བ་
དན་འཇིག་རྟེན་གསུམ་དུ་གྲགས། །ཞེས་བྱ་བས་ནི་རྒྱུ་ཕུན་སུམ་ཚོགས་



391
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པ་བསྟན་ཏོ། །དམ་པའི་ཆོས་སྒྲ་སེངྒེའི་སྒྲ་བསྒྲགས་པ། །ཞེས་བྱ་
བས་ནི་ཕན་འདོགས་པ་ཕུན་སུམ་ཚོགས་པ་བསྟན་ཏོ། །ཐམས་ཅད་
མཁྱེན་པ་ཞེས་བྱ་བས་ནི་ཤེས་རབ་ཕུན་སུམ་ཚོགས་པ་བསྟན་ཏོ།།
དཀོན་མཆོག་མཛོད་བརྙེས་པ་ཞེས་བྱ་བས་ནི་ཐུགས་རྗེ་ཕུན་སུམ་ཚོགས་
པ་བསྟན་ཏོ། །ཞབས་ལ་ཚངས་དབང་གཙུག་གི་ནོར་བུས་གཏུགས།།
ཞེས་བྱ་བས་ནི་འབྲས་བུའི་ཁྱད་པར་ཕུན་སུམ་ཚོགས་པ་བསྟན་ཏོ།།
བདག་གི་དོན་ཕུན་སུམ་ཚོགས་པ་ནི་ཚིགས་སུ་བཅད་པ་འོག་མའི་ཕྱེད་
དང་པོས་བསྟན་ཏོ། །དེས་ཀྱང་འགྲོ་བའི་གཙོ་བོ་སངས་རྒྱས་བཅོམ་
ལྡན་འདས་ཀྱི་ཡོན་ཏན་བདག་གི་དོན་ཕུན་སུམ་ཚོགས་པའི་ཆེ་བ་ཉིད་
ཀྱི་ཁྱད་པར་ཕུན་སུམ་ཚོགས་པའི་རྣམ་པ་གཉིས་བསྟན་ཏེ། སྤངས་
པ་ཕུན་སུམ་ཚོགས་པ་དང་། ཡེ་ཤེས་ཕུན་སུམ་ཚོགས་པའོ། །དེ་ལ།
སྡུག་བསྔལ་རྒྱ་མཚོ་གཏིང་མཐའ་མེད་རྒལ་བ། །ཞེས་བྱ་བས་ནི་སྤངས་
པ་ཕུན་སུམ་ཚོགས་པ་བསྟན་ཏོ། །འགྲོ་བའི་གཙོ་བོ་ཞེས་བྱ་བས་ནི་
ཡེ་ཤེས་ཕུན་སུམ་ཚོགས་པ་བསྟན་ཏོ། །དེ་ལྟར་འགྲོ་བའི་གཙོ་བོ་སངས་
རྒྱས་བཅོམ་ལྡན་འདས་ཀྱི་ཡོན་ཏན་གཞན་གྱི་དོན་ཕུན་སུམ་ཚོགས་པ་
དང་། བདག་གི་དོན་ཕུན་སུམ་ཚོགས་པ་སྨོས་པ་དེས་ནི་སྟོན་པ་ལ་
བསྟོད་པའི་སྒོ་ནས་མཆོད་པ་བསྟན་ཏོ། །ཕྱག་འཚལ་བའི་སྒོ་ནས་མཆོད་



392
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པ་ནི་ལུས་དང་ངག་དང་ཡིད་ཀྱི་སྒོ་ནས་ཕྱག་འཚལ་བས་ཏེ། དེ་ནི་
སྤྱི་བོས་ཕྱག་འཚལ་ཏེ་ཞེས་བྱ་བས་བསྟན་ཏོ། །དེ་ལྟར་ཕྱག་འཚལ་
ཏེ་ཅི་ཞིག་བྱ་ཞེ་ན། སོ་སོར་ཐར་པ་བརྩམ་པར་དམ་བཅའ་བར་བྱ་
སྟེ༔ དེ་ནི་ཚིགས་སུ་བཅད་པ་འོག་མའི་ཕྱེད་ཀྱིས་བསྟན་ཏོ། །དེའི་
འོག་ཏུ་གླེང་བསླང་བའི་མཚན་ཉིད་བཤད་པར་བྱ་སྟེ། སངས་རྒྱས་
འདུལ་བ་གངས་ཆེན་མཚོ། །ཞེས་བྱ་བ་ལ་སོགས་པའི་ཚིགས་སུ་བཅད་
པ་བཅུ་གཅིག་གསུངས་སོ། །དེ་ལ་ཚིགས་སུ་བཅད་པ་བཅུ་གཅིག་པོ་
འདི་དག་གི་བསྡུས་པའི་དོན་ནི་རྣམ་པ་གསུམ་སྟེ། སོ་སོར་ཐར་པའི་
ཆེ་བ་ཉིད་བརྗོད་པ་དང་། ཚོགས་ཀྱི་ལམ་འབྲས་བུ་དང་བཅས་པར་
བྱ་བ་དང་། སོ་སོར་ཐར་པ་བསྒྲུབ་པར་བྱ་བའོ། །དེ་ལ་སོ་སོར་ཐར་
པའི་ཆེ་བ་ཉིད་བརྗོད་པ་ཡང་རྣམ་པ་གསུམ་སྟེ། ཚེ་འདིའི་འབྲས་བུ་
དང་། ཚེ་ཕྱི་མའི་འབྲས་བུ་དང་། སོ་སོར་ཐར་པ་ལ་སྟོན་པ་དང་
འདྲ་བར་བསྟོད་པའོ། །དེ་ལ། སངས་རྒྱས་འདུལ་བ་གངས་ཆེན་
མཚོ། །ཞེས་བྱ་བ་ལ་སོགས་པ་ཚིགས་སུ་བཅད་པ་གསུམ་གྱིས་ནི་ཚེ་
འདིའི་འབྲས་བུ་བསྟན་ཏོ། །མཚོ་བས་ཟབ་པའི་འཁོར་བ་ལས། །ཞེས་
བྱ་བ་ལ་སོགས་པ་ཚིགས་སུ་བཅད་པ་གཉིས་ཀྱིས་ནི་ཚེ་ཕྱི་མའི་འབྲས་
བུ་བསྟན་ཏོ། །ང་ནི་མྱ་ངན་འདས་གྱུར་ན། །ཞེས་བྱ་བ་ལ་སོགས་



393
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པ་ཚིགས་སུ་བཅད་པ་གཅིག་གིས་ནི་སོ་སོར་ཐར་པ་ལ་སྟོན་པ་དང་འདྲ་
བར་བསྟོད་པ་བསྟན་ཏོ། །ཚོགས་ཀྱི་ལམ་འབྲས་བུ་དང་བཅས་པར་
བྱ་བ་ཡང་རྣམ་པ་གསུམ་སྟེ། ཚོགས་ཀྱི་ལམ་དཀོན་པ་དང་། ཚོགས་
ཀྱི་ལམ་རྙེད་པ་དང་། ཚོགས་ཀྱི་ལམ་རྙེད་པས་ནན་ཏན་བྱ་བའོ། །དེ་
ལ༑ སངས་རྒྱས་ཞེས་བྱའི་སྒྲ་འདི་ཡང་། ཞེས་བྱ་བ་ལ་སོགས་པ་
ཚིགས་སུ་བཅད་པ་གཉིས་ཀྱིས་ནི་ཚོགས་ཀྱི་ལམ་དཀོན་པ་བསྟན་ཏོ།།
འཇིག་རྟེན་སངས་རྒྱས་འབྱུང་བ་དང་། །ཞེས་བྱ་བ་ལ་སོགས་པ་ཚིགས་
སུ་བཅད་པ་གཅིག་གིས་ནི་ཚོགས་ཀྱི་ལམ་རྙེད་པ་བསྟན་ཏོ། །མཁས་
པ་བདག་ལ་ལེགས་འདོད་ཅིང་། །ཞེས་བྱ་བ་ལ་སོགས་པ་ཚིགས་སུ་
བཅད་པ་གཅིག་གིས་ནི་ཚོགས་ཀྱི་ལམ་རྙེད་པས་ནན་ཏན་བྱ་བ་བསྟན་
ཏོ༈ ༈སོ་སོར་ཐར་པ་བསྒྲུབ་པར་བྱ་བ་ནི་རྣམ་པ་བཞི་སྟེ། བདག་
གི་དབང་དུ་བྱས་པ་དང་། གཞན་གྱི་དབང་དུ་བྱས་པ་དང་། ཆོས་
ཀྱི་དབང་དུ་བྱས་པ་དང་། བསྒྲུབ་པའི་མཚན་ཉིད་དོ། །དེ་ལ། དགེ་
སློང་དབང་དུལ་ཀུན་དབང་པོ། །ཞེས་བྱ་བས་ནི་བདག་གི་དབང་དུ་
བྱས་པ་བསྟན་ཏོ། །སངས་རྒྱས་མི་འགྱུར་རབ་བྱུང་བ། །ཞེས་བྱ་
བས་ནི་གཞན་གྱི་དབང་དུ་བྱས་པ་བསྟན་ཏོ། །ངེས་པར་ཐར་པ་འདོད་
རྣམས་ཀྱིས། །ཞེས་བྱ་བས་ནི་ཆོས་ཀྱི་དབང་དུ་བྱས་པ་བསྟན་ཏོ། །སོ་



394
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
སོར་ཐར་པ་རྟག་ཏུ་བསྲུངས། །ཞེས་བྱ་བས་ནི་བསྒྲུབས་པའི་མཚན་
ཉིད་བསྟན་ཏེ། དེ་ནི་རེ་ཞིག་སྤྱིའི་དོན་ཏོ། །དེའི་འོག་ཏུ་ཡང་དག་
པར་རྩམ་པའི་མཚན་ཉིད་བཤད་པར་བྱ་སྟེ། དེ་ཡང་། བསྐལ་བ་
བྱེ་བ་རྣམས་སུ་ཡང་། །ཞེས་བྱ་བ་ལ་སོགས་པའི་ཚིགས་སུ་བཅད་པ་
དྲུག་གསུངས་སོ། །དེ་ལ་ཚིགས་སུ་བཅད་པ་དྲུག་པོ་འདི་དག་གི་བསྡུས་
པའི་དོན་ནི་རྣམ་པ་བདུན་ཏེ། སོ་སོར་ཐར་པ་རྙེད་དཀའ་བ་དང་།
དཀོན་མཆོག་གསུམ་འབྱུང་བ་བདེ་བ་དང་། དགེ་བའི་བཤེས་གཉེན་
ལ་བསྟེན་པ་བདེ་བ་དང་། སྡིག་པའི་གྲོགས་པོ་སྤངས་པ་བདེ་བ་དང་།
དགེ་བའི་བཤེས་གཉེན་ཀྱི་ཁྱད་པར་ལ་བསྟེན་པ་བདེ་བ་དང་། ཐོབ་
པར་བྱ་བ་དང་དེ་བསྒྲུབས་པ་བདེ་བ་དང་། སྒྲུབ་པར་བྱེད་པ་སྦྱངས་
པའི་ཡོན་ཏན་དང་ལྡན་པ་བདེ་བའོ། །དེ་ལ། བསྐལ་པ་བྱེ་བ་རྣམས་
སུ་ཡང་། །ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས་ནི་
སོ་སོར་ཐར་པ་རྙེད་དཀའ་བ་བསྟན་ཏོ། །སངས་རྒྱས་རྣམས་ནི་འབྱུང་
བ་བདེ། །ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས་ནི་
དཀོན་མཆོག་གསུམ་འབྱུང་བ་བདེ་བ་བསྟན་ཏོ། ། འཕགས་པ་རྣམས་
ནི་མཐོང་བ་བདེ། །དམ་པ་དག་དང་འགྲོགས་པ་བདེ། །ཞེས་བྱ་བས་
ནི་དགེ་བའི་བཤེས་གཉེན་ལ་བསྟེན་པ་བདེ་བ་བསྟན་ཏོ། །བྱིས་པ་རྣམས་



395
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
ནི་མ་མཐོང་ན། །རྟག་ཏུ་བདེ་བ་ཉིད་དུ་འགྱུར། །ཞེས་བྱ་བས་ནི་
སྡིག་པའི་གྲོགས་པོ་སྤངས་པ་བདེ་བ་བསྟན་ཏོ། །ཚུལ་ཁྲིམས་ལྡན་པ་
མཐོང་བ་བདེ། །ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་
གིས་ནི་དགེ་བའི་བཤེས་གཉེན་གྱི་ཁྱད་པར་ལ་བསྟེན་པ་བདེ་བ་བསྟན་
ཏོ༑ ༑འཇུག་ངོགས་བདེ་བའི་ཆུ་ཀླུང་བདེ། །ཞེས་བྱ་བ་ལ་སོགས་
པ་ཚིགས་སུ་བཅད་པ་གཅིག་གིས་ནི་ཐོབ་པར་བྱ་བ་དང་། དེ་སྒྲུབ་
པ་བདེ་བ་བསྟན་ཏོ། །ངེས་པར་བྱས་ཤིང་དབང་པོ་ཐུལ་བ་དག །ཅེས་
བྱ་བ་ལ་སོགས་པ་ཚིགས་སུ་བཅད་པ་གཅིག་གིས་ནི་སྒྲུབ་པར་བྱེད་པ་
སྦྱངས་པའི་ཡོན་ཏན་དང་ལྡན་པ་བདེ་བ་བསྟན་ཏེ། དེ་ནི་རེ་ཞིག་སྤྱིའི་
དོན་ཡིན་ནོ། །དེའི་འོག་ཏུ་གཞུང་རྒྱས་པའི་མཚན་ཉིད་བཤད་པ་བྱ་
སྟེ༑ དེ་ལ་གཞུང་རྒྱས་པའི་མཚན་ཉིད་འདིའི་བསྡུས་པའི་དོན་ནི་རྣམ་
པ་གཉིས་ཏེ། དུས་དང་པོར་བྱ་བ་དང་། མདོ་གདོན་པའོ། །དེ་ལ་
དུས་དང་པོར་བྱ་བ་ནི་མདོ་གདོན་པའི་སྔ་རོལ་ཏུ་བྱ་བ་སྟེ་ཆོ་གའོ། །དེའི་
བསྡུས་པའི་དོན་ནི་རྣམ་པ་དྲུག་སྟེ། སོ་སོར་ཐར་པ་མཉན་པ་ལ་རྣ་
བ་མི་གཏོད་པའི་ཉེས་དམིགས་དང་། མི་འདུ་བ་དགག་པ་དང་། མཆོད་
ཅིང་ལུང་འབོགས་པ་དང་། ཡང་དག་པར་སྒྲུབ་ཏུ་གཞུག་པ་དང་།
དེའི་ཕན་ཡོན་དང་། ཡང་དག་པར་མི་སྒྲུབ་པའི་ཉེས་དམིགས་བསྟན་



396
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པའོ། །མདོ་གདོན་པ་ནི་གསོལ་བ་བྱ་བ་ནས་སོ་སོར་ཐར་པའི་མདོ་
གདོན་པ་རྣམ་པ་ལྔ་པོ་དག་གདོན་པ་སྟེ་ལས་སོ། །དེའི་བསྡུས་པའི་
དོན་ཡང་རྣམ་པ་དྲུག་སྟེ། གསོལ་བ་དང་། གླེང་གཞི་གདོན་པ་དང་།
ཕམ་པར་འགྱུར་བ་གདོན་པ་དང་། དགེ་འདུན་ལྷག་མ་གདོན་པ་དང་།
མ་ངེས་པ་གདོན་པ་དང་། རིམ་གྱིས་གདོན་པའི་མཚན་ཉིད་བསྟན་
ཏོ༑ ༑དུས་དང་པོར་བྱ་བ་དེ་ལ་ཚེ་དང་ལྡན་པ་དག་སོ་ག་རྣམས་ཀྱི་
འདས་པ་དང་ལྷག་མ་ཇི་ཙམ་པ་དེ་ཙམ་མོ་ཞེས་བྱ་བ་ནས། བག་ཡོད་
པས་འཐོབ་བོ་ཞེས་བྱ་བའི་བར་གྱིས་ནི་སོ་སོར་ཐར་པ་མཉན་པ་ལ་རྣ་
བ་མི་གཏོད་པའི་ཉེས་དམིགས་བསྟན་ཏོ། །བཅོམ་ལྡན་འདས་ཀྱི་ཉན་
ཐོས་ཀྱི་དགེ་འདུན་ནི་དོན་ཉུང་བ། བྱ་བ་ཉུང་བ་ཡིན་པས་ཞེས་བྱ་
བ་ནས། དྲིས་ནས་ཀྱང་བརྗོད་པར་བྱའོ་ཞེས་བྱ་བའི་བར་གྱིས་ནི་མི་
འདུ་བ་དགག་པ་བསྟན་ཏོ། །ཤཱཀྱ་སེངྒེ་དེ་ལ་ནི། །ཞེས་བྱ་བ་ལ་སོགས་
པ་ཚིགས་སུ་བཅད་པ་གཅིག་གིས་ནི་མཆོད་ཅིང་ལུང་འབོགས་པ་བསྟན་
ཏོ༑ ༑ཐོས་ནས་དྲང་སྲོང་ཆེན་པོ་ཡི། །ཞེས་བྱ་བ་ལ་སོགས་པའི་ཚིགས་
སུ་བཅད་པ་གཉིས་ཀྱིས་ནི་ཡང་དག་པར་སྒྲུབ་ཏུ་གཞུག་པ་བསྟན་ཏོ།།
ཆེ་བ་གང་དག་ངག་ཙམ་གྱིས། །ཞེས་བྱ་བ་ལ་སོགས་པ་ཚིགས་སུ་
བཅད་པ་གཅིག་གིས་ནི་དེའི་ཕན་ཡོན་བསྟན་ཏོ། །སུ་ལ་སྲབ་འདི་མེད་



397
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པ་དང་། །ཞེས་བྱ་བ་ལ་སོགས་པ་ཚིགས་སུ་བཅད་པ་གཅིག་གིས་ནི་
ཡང་དག་པར་མི་སྒྲུབ་པའི་ཉེས་དམིགས་བསྟན་ཏོ། །དགེ་འདུན་བཙུན་
པ་རྣམས་གསན་དུ་གསོལ། ཞེས་བྱ་བ་ལ་སོགས་པ་གསོལ་བ་འབའ་
ཞིག་གིས་ལས་ཀྱི་ལམ་གྱིས་ནི་གསོལ་བ་བསྟན་ཏོ། །ཚེ་དང་ལྡན་པ་
དག་བདག་ཅག་གསོ་སྦྱོང་བྱ་སྟེ་ཞེས་བྱ་བ་ལ་སོགས་པ་གཞུང་ལྷག་མ་
རྣམས་ཀྱིས་ནི་གླེང་གཞི་གདོན་པ་ལ་སོགས་པ་རིམ་པ་བཞིན་བསྟན་
ཏོ༈ སྣདེ་ནི་རེ་ཞིག་སྤྱིའི་དོན་ཡིན་ནོ། །ད་ནི་གླེང་གཞི་གདོན་པ་བཤད་
པར་བྱ་སྟེ། གླེང་གཞི་རྣམ་པར་གཞག་པ་འདིའི་བསྡུས་པའི་དོན་ནི་
རྣམ་པ་དྲུག་སྟེ། གླེང་གཞི་རྣམ་པར་གཞག་པའི་ལུག་འབོགས་པ་དང་།
གླེང་གཞི་རྣམ་པར་གཞག་པའི་ཐབས་བསྟན་པ་དང༌། མ་དག་པའི་
ཉེས་དམིགས་དང་། དག་པའི་ཕན་ཡོན་དང་། གདོན་པའི་མཇུག་
བསྡུ་བ་དང་། གླེང་གཞི་རྣམ་པར་གཞག་པ་བསྒྲགས་པ་དེ་དག་ནི་དུས་
དང་པོར་བྱ་བ་སྟེ་ཆོ་གའོ། །ད་ནི་མདོ་འདོན་པའི་ལས་བཤད་པར་
བྱ་སྟེ། དེ་ལ་གསོལ་བའི་དབང་དུ་མཛད་ནས་དགེ་འདུན་བཙུན་པ་
རྣམས་གསན་དུ་གསོལ། དེང་དགེ་འདུན་གྱི་གསོ་སྦྱོང་བཅུ་བཞི་པའམ་
བཅོ་ལྔ་པ་སྟེ། གལ་ཏེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་
འདུན་གྱིས་གནང་བར་མཛོད་ཅིག་དང་། དེང་དགེ་འདུན་གསོ་སྦྱོང་



398
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
མཛད་དེ། སོ་སོར་ཐར་པའི་མདོ་གདོན་པ་འདོན་ནོ། །འདི་ནི་གསོལ་
བའོ་ཞེས་བྱ་བ་གསུངས་ཏེ། བྱ་བའོ། །དེ་ལ་ཚེ་དང་ལྡན་པ་དག་
བདག་ཅག་གསོ་སྦྱོང་བྱ་སྟེ། སོ་སོར་ཐར་པའི་མདོ་གདོན་པ་འདོན་
གྱི་ཁྱེད་ཅག་སུ་ལ་ལྟུང་བ་ཡོད་པ་དེ་མཐོལ་ཅིག །ལྟུང་བ་མེད་ན་ཅང་
མི་སྨྲ་ཞིག །ཅང་མི་སྨྲ་ན་བདག་གིས་ཚེ་དང་ལྡན་པ་དག་ཡོངས་སུ་
དག་པར་རིག་པར་བྱའོ། །ཞེས་བྱ་བས་ནི་གླེང་གཞི་རྣམ་པར་གཞག་
པའི་ལུང་དབོག་པ་བསྟན་ཏོ། །ཇི་ལྟར་སོ་སོར་དྲིས་ནས་དགེ་སློང་
གིས་ལན་བཏབ་པ་དེ་བཞིན་དུ་དགེ་སློང་གི་འཁོར་འདི་ལྟ་བུར་ཡང་
ལན་གསུམ་གྱི་བར་དུ་བསྒྲགས་པར་བྱ་བ་ཡིན་ནོ། །ཞེས་བྱ་བས་ནི་
གླེང་གཞི་རྣམ་པར་གཞག་པའི་ཐབས་བསྟན་ཏོ། །ཡང་དགེ་སློང་གང་
དགེ་སློང་གི་འཁོར་འདི་ལྟ་བུར་ལན་གསུམ་གྱི་བར་དུ་བསྒྲགས་པ་ན་
ལྟུང་བ་ཡོད་ལ་དྲན་བཞིན་དུ་མི་མཐོལ་ན་དེ་ཤེས་བཞིན་དུ་བརྫུན་དུ་
སྨྲ་བ་ཡིན་ནོ། །ཚེ་དང་ལྡན་པ་དག་ཤེས་བཞིན་དུ་བརྫུན་དུ་སྨྲ་བ་ནི་
བཅོམ་ལྡན་འདས་ཀྱིས་བར་དུ་གཅོད་པའི་ཆོས་སུ་གསུངས་སོ། །ཞེས་
བྱ་བས་ནི་མ་དག་པའི་ཉེས་དམིགས་བསྟན་ཏོ། །དེ་བས་ན་དགེ་སློང་
ལྟུང་བ་བྱུང་བ་རྣམ་པར་དག་པར་འདོད་པས་ལྟུང་བ་ཡོད་ལ་དྲན་ཞིང་
མཐོང་བ་མཐོལ་བར་བྱའོ། །མཐོལ་ན་བདེ་བ་ལ་རེག་པར་གནས་



399
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
པར་འགྱུར་གྱི། མ་མཐོལ་མ་བཤགས་ན་མི་འགྱུར་རོ། །ཞེས་བྱ་
བས་ནི་དག་པའི་ཕན་ཡོན་བསྟན་ཏོ། །ཚེ་དང་ལྡན་པ་དག་བདག་གིས་
སོ་སོར་ཐར་པའི་མདོ་གདོན་པའི་གླེང་གཞི་བཏོན་ཟིན་ཏོ། །ཞེས་བྱ་
བས་ནི་གདོན་པའི་མཇུག་བསྡུ་བ་བསྟན་ཏོ། །དེ་ལ་བདག་གིས་ཚེ་དང་
ལྡན་པ་དག་ལ་ཅི་འདི་ལ་ཁྱེད་ཡོངས་སུ་དག་གམ་ཞེས་ལན་གཉིས་ལན་
གསུམ་དྲིའོ། །དེ་ལ་ཚེ་དང་ལྡན་པ་དག་ཡོངས་སུ་དག་ན་འདི་ལྟར་
ཅང་མི་སྨྲ་བས་དེ་དེ་བཞིན་དུ་འཛིན་ཏོ། །ཞེས་བྱ་བས་ནི་གླེང་གཞི་
རྣམ་པར་གཞག་པ་ནི་བསྒྲགས་པར་བྱ་བ་བསྟན་ཏོ། །ད་འདིར་དེ་དག་
གི་མཇུག་བསྡུ་བ་བསྟན་པའི་ཕྱིར་ཚེ་དང་ལྡན་པ་དག་བདག་གིས་སོ་
སོར་ཐར་པའི་མདོ་གདོན་པའི་གླེང་གཞི་བཏོན་ཟིན་ཏོ། །ཕམ་པརའགྱུར་
བའི་ཆོས་བཞི་དང་ཞེས་པ་ནས། བག་ཡོད་པས་རྣལ་འབྱོར་དུ་བྱའོ་
ཞེས་བྱ་བ་གསུངས་སོ། །གཞུང་རྒྱས་པའི་མཚན་ཉིད་བཤད་ཟིན་ཏོ།།
ད་ནི་ལྔ་པ་སྟེ། བསྡུ་བའི་མཚན་ཉིད་ཅེས་བྱ་བ་ཐ་མ་བཤད་པར་བྱ་
སྟེ༔ བཟོད་པ་དཀའ་ཐུབ་བཟོད་པ་དམ་པ་ནི། །ཞེས་པ་ནས། དྲང་
སྲོང་གསུངས་པའི་ལམ་ནི་ཐོབ་པར་འགྱུར། །ཞེས་པའི་བར་རོ། །ད་
ནི་མཇུག་བསྡུ་བའི་སྒོ་ནས་ནན་ཏན་བྱ་བ་བསྟན་པའི་ཕྱིར། སངས་
རྒྱས་རྣམ་གཟིགས་གཙུག་ཏོར་ཐམས་ཅད་སྐྱོབ། །ཅེས་པ་ནས། སྡུག་



400
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
བསྔལ་ཐ་མར་བྱེད་པར་འགྱུར། །ཞེས་པའི་བར་རོ། །ད་ནི་སོ་སོར་་
ཐར་པའི་མདོ་གདོན་པ་མཇུག་བསྡུ་བའི་ཕྱིར་ཡང་དག་པ་སྡུད་པར་བྱེད་
པས། ཕན་ཚུན་ཚུལ་ཁྲིམས་བསྲུངས་པ་དང་། བསྟན་པ་འཕེལ་བར་
བྱ་བའི་ཕྱིར། སོ་སོར་ཐར་པ་འདི་བཏོན་པས། དགེ་འདུན་གྱིས་ནི་
གསོ་སྦྱོང་བྱས་ཞེས་པའོ། །དེའི་འོག་ཏུ་མཇུག་བསྡུ་བའི་སྒོ་ནས་ནན་
ཏན་བྱ་བ་བསྟན་པའི་ཕྱིར། གང་གི་ཕྱིར་ནི་མདོ་བཏོན་དང་། །ཞེས་
པ་ནས། གཡག་རྔའི་རྩེ་མོ་ཇི་བཞིན་ནོ། །ཞེས་པའི་བར་རོ། །ད་ནི་
ཡང་དག་པར་སྡུད་པར་བྱེད་པས་འདུལ་བའི་སྡེ་སྣོད་ཡང་དག་པར་བསྡུ་
བ་མཐར་ཕྱིན་ནས་དགེ་བའི་རྩ་བ་བསྔོ་བ་ནི། སོ་སོར་ཐར་པ་བཏོན་
པ་ཡིས། །བསོད་ནམས་གྲུབ་པ་གང་ཡོད་པ། །དེས་ནི་འཇིག་རྟེན་
མ་ལུས་པ། །ཐུབ་དབང་གོ་འཕང་ཐོབ་པར་ཤོག །ཅེས་བྱ་བ་གསུངས་
སོ༑ ༑
དེ་ལྟར་བསྡུས་དོན་འདིའི་མཇུག་བསྡུའི་སྐབས་ཅུང་ཟད་རེ་མ་
གཏོགས་དྲི་མེད་གཤེས་གཉེན་ནམ་མིང་གཞན་བི་མ་ལ་མི་ཊས་མཛད་པ་སོར་
མདོའི་འགྲེལ་ཆེན་བློ་ཀ་ཁྲི་ལྔ་སྟོང་བམ་པོ་ལྔ་བཅུ་བྱས་པ་ཀུན་ལས་བཏུས་ཀྱི་
སྒྲས་ཟིན་སྒྲ་ཇི་བཞིན་པ་ཟུར་དུ་བཀོལ་བ་པོ་ནི། འབྲས་སྤུངས་མཁན་ཁྲི་བསྟན་
པ་བསྟན་འཛིན་པའོ། འགྲེལ་ཆེན་གྱི་མཇུག་མཛད་བྱང་མ་འཁོད་ཅིང་། མཚོ་



401
སོར་འགྲེལ་བམ་པོ་ལྔ་བཅུ་པའི་རྩ་བའི་བསྡུས་དོན།
ཊིཀ་སོགས་རང་གཞུང་རྣམས་སུའང་མི་སྣང་ཡང་། བོད་རྒྱལ་ཁྲི་སྲོང་དུས་
བི་མ་ལ་མི་ཊ་ཞེས་པ་གཉིས་བོད་དུ་བྱོན་པའི་སོར་མདོའི་འགྲེལ་ཆེན་རྩོམ་
པ་པོ་འདི་ཤེས་རབ་སྙིང་པོའི་རྒྱ་ཆེར་འགྲེལ་རྩོམ་པ་པོ་ལས་གཞན་ཅིག་ཤོས་
དེ་ཡིན་པ་ཡེ་བཟང་རྩེ་པའམ་མིང་གཞན་འགོས་ལོ་གཞོན་ནུ་དཔལ་གྱིས་
བརྩམས་པའི་དེབ་ཐེར་སྔོན་པོ་ལས་བཤད་ཅེས་གསལ་ལོ། །སརྦ་མངྒ་ལཾ།
༈ སླར་སྨོན་པ།
རྣམ་གྲོལ་ཞི་བའི་རྒྱ་མཚོ་རོ་གཅིག་ཏུ། །གཞོལ་བའི་
མཐའ་ཡས་ཆོས་ཚུལ་དལ་འབབ་ཀླུང་། །ཚིག་གི་གཟེགས་མ་རེས་
ཀྱང་དུག་གསུམ་གྱི། །དྲི་མ་ཡོངས་འཁྲུད་ལེགས་བཤད་བདུད་རྩི་འདི།།
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །ཡང་དག་ཆོས་
ཀྱི་སྒོ་མོ་སྟོང་ཕྲག་བརྒྱ། །གདེངས་ཏེ་རྒྱུད་ལྔའི་འགྲོ་བ་མ་ལུས་པ།།
ངེས་ལེགས་ནོར་བུའི་མཛོད་ལ་དབང་འབྱོར་ཤོག། །།
ཅེས་འཛམ་གླིང་ཡངས་པོའི་ཁྱོན་ལ་འཚེ་མེད་ཞི་བའི་ལམ་སྟོན་རྣམ་འདྲེན་ཤཱཀྱ་སེངྒེའི་
རིང་ལུགས་སྒོ་ཀུན་ནས་རྒྱས་པ་སོགས་འཕྲལ་ཡུན་ལེགས་ཚོགས་དུ་མའི་ཆེད་དུ་
དམིགས། ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་
བསྐྲུན་འགྱུར་གང་ལའང་སྦྱར་ཆོག་པའི་དགེ་བསྔོའི་སྨོན་ཚིག་ཏུ།



了



གངས་ཅན་ཁྱད་ནོར་དཔེ་ཚོགས། པོད་ཕྲེང་ཉིས་བརྒྱ་དང་ཞེ་བཞི།
